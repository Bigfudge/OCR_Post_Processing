JULFRID
1898

Utgifven och redigerad
af
O. Bång och Aug. Dahlhielm.
JÖNKÖPING 1898.

Tryckt hos H. Halls Boktryckeri-Aktiebolag.
I juletid.

Julen är åter här,
Saliga bud!
Fridsfursten kommen är,
Pris vare Gud!
Kommen är Sions tröst,
Fylle glädje vårt bröst,
Höje hjärta och röst
Lofsångens ljud!

Lys öfver våra hem,
Stjärna så blid,
Lys oss till Betlehem,
Stilla all strid!
Lys oss, du lifvets ord,
Lys oss på dimhöljd jord,
Lys, att alltmer blir spord
Julfröjd och frid!

Jesus, vi söka dig,
O, var oss när!
Lär oss den rätta stig,
Som till dig bär!
Låt oss, trots stormens brus
Ledda af stjärnans ljus,
Finna i dag det hus,
Hvarest du är!

L. S.
Julbetraktelse.

Af Kyrkoherde S. E. Hagberg.

Ett barn varder
oss födt, en son oss
gifven, hvilkens namn
är Underlig, Råd,
Stark Gud, Evig Fader, Fridsfurste.
(Es. 9: 6.)

Åter stå vi inför
den dyra högtid, som
firas till vår frälsares
minne. Gifve Herren
oss nåd att med hvarandra
något besinna, hvad det lilla barnet i Betlehem
fört med sig till oss.

I.

Först påminnas vi i vår text, att han kommit till
oss. Oss är födt ett barn, en son är oss gifven. Om
ock profeten med ordet oss närmast syftar på sitt folk
judarne, såsom ock Herren i första rummet kom till
sina egne, så tro vi dock, att denna profetia står i 
öfverensstämmelse med löftet till Abraham: »I din säd
skola alla släkten på jorden varda välsignade.» Han
kom således för din och min räkning. Skulle vi annars
blifva lottlösa på skänker, denna julgåfva hafva vi dock
fått. Du må vara ond eller god, ung eller gammal, lärd
eller olärd, sedligt ren eller sedligt fördärfvad; du må
gå klädd i sobel eller trasor, ett är visst, att Jesus är
gifven åt dig. Här är en medelpunkt, kring hvilken
alla människor må kunna samlas. Hvilka motsättningar
och strider, som annars må uppröra människor mot
människor, hvilka religiösa grupper vi än må tillhöra,
högkyrkliga eller frikyrkliga, lutheraner eller katoliker,
ett hafva vi gemensamt: »ett barn är oss födt, en son
är oss gifven.» Här må vi kunna mötas i frid såsom
barnen mötas vid hemmets härd och kring det dukade
bordet. Kom hit den som vill och hör: du, du har fått
en frälsare, och det just en, som passar för dig i din
synd och nöd. Vid krubban i Betlehem kan broderskärleken 
tändas och flamma upp till en värmande, allt
hat förtärande låga, om vi med händerna i tillbedjan få
böja knä för Kristus och förstå att han är gifven åt
oss, åt dig lika mycket som åt hvarje annan, lika mycket 
som åt mig. Hvarför skall jag ställa mig på afstånd 
från krubban och låta ofördragsamhetens giftiga
orm bita mitt hjärta, därför att samlingen där är så brokig?
Jag vill icke se på olikheterna hos dessa alla, som ligga
i tillbedjan inför Kristus, utan själf såsom den fattigaste
af alla blott se på honom, som är mig född och gifven.

II.

Hans namn säger mig, hvad han vill vara för mig.
Han heter Underlig. Hela hans uppträdande är underligt. 
Hans rättfärdighet är ej mänsklig och vanlig, ty
då hade han hållit sig till de fromma, men skytt de
onda såsom pesten. Därför förundra sig de fromma
öfver honom och tvifla på hans sändning. De säga:
»Vore han en profet, så visste han att denna kvinna
vore en synderska». Nu är hans rättfärdighet så underlig, 
att han sänker sig ned i förbarmande och hjälpande 
kärlek till de förlorade, de allra djupast sjunkne.
Sådan är han, denne åt dig födde son. Säg, passar
han för dig? Tag då emot honom såsom din egen
frälsare.

Han är en konung, men en underlig konung. Ingen 
prakt, ingen yttre ståt, inga krigshärar. Där han
går fram sköflas inga länder, där fördärfvas och plundras 
inga folk, ej heller hyllas han genom dyrbara fester. 
Och dock är han en konung och därtill är han
född. Majestät och härlighet omgifver honom. Han säger 
till sjukdomen gå och han går, till hälsan kom och
hon kommer, till döden vik och han viker; han stillar
stormigt haf; han mättar 5,000 hungrande munnar med
några bröd och fiskar; han stillar sargade hjärtans kval
med några ord: »Dina synder förlåtas dig»; för honom
vika de onda makterna bäfvande och förskräckta. Han
är på samma gång så fattig, att han har intet att luta
sitt hufvud till, på samma gång som han kan säga:
»Mig är gifven all makt i himmelen och på jorden.«
Hans rike är oss så ringa, fattigt, sönderslitet och 
föraktadt, och dock skola helvetets portar icke kunna vara
det öfvermäktigt. Allt och alla synas vilja resa sig upp
mot honom. Mot honom spetsa de visa och lärda sina
pennor; mot honom hvassa de mäktiga sina svärd; mot
honom använda de rika sina penningar; egennyttan,
högfärden och de onda lustarne gnissla med tänderna
mot honom, och dock stå de alla maktlösa i sitt raseri,
ja, måste till och med alla arbeta honom i händerna, och
här och där falla hans fiender till hans fötter och 
tillbedja honom såsom sin konung. Där nöd trycker, där
tårar fällas, där synd dväljes, inom fängelsets portar,
där man känner sig öfvergifven, föraktad och eländig,
där vända sig, såsom med sista hoppet, bedjande ögon och
händer till honom. Säg, kan han icke passa för dig?

III.

Han heter Råd. Han uppträdde i en tid, då förfallet 
tagit öfverhanden på alla områden. Guds egendomsfolk 
låg under romerska okets träldom och, hvad
än värre var, det låg under syndens och egenrättfärdighetens 
slafveri. Med yttre form af gudstjänst hade de
ingen Gud, ty i sitt inre hade de längesedan brutit med
honom. Hedningarne hade tröttnat på sin tomma afgudatjänst
och stodo alldeles hjälp- och rådlösa med sin
filosofi, som väl kunnat blotta afguderiets ihålighet men
ej gifva något bättre i stället. Förtviflan och modlöshet 
intog alla tänkande och efter Gud längtande hjärtan. 
Å andra sidan tär de grufligaste synder, sådana
som de äro målade i Romarebrefvets 2 kap., på folkens
märg och synes hålla dem fångna i oslitliga band. Så
födes Kristus. Han heter Råd och vet råd. Han går i
döden för hela släktet, judar och hedningar, och lämnar
i arf efter sig till den fallna mänsklighetens upprättelse
evangelium: ordet om nåd i Jesu namn. Men ej blott
i stort sedt för hela mänskligheten vet han råd, utan
äfven i den enskilda människans alla förhållanden. Huru
inveckladt kan det ej blifva för vår själ! Med makt
reser sig köttet och synes alldeles vilja sluka upp vårt
andliga lif, såsom för Petrus, då han förnekade sin
Herre. Gå till Jesus, han vet råd. Huru intrasslar sig
icke Guds rike ock stundom på vår ort! Du ser inga
utsikter huru det skall reda sig, såsom Paulus ej visste
någon råd med Galaterna, gå du såsom han till Jesus
med nöden, han vet råd. Och i hvardagslifvets mångahanda 
bestyr, hur hafva icke stundom alla svårigheter
stämt möte just hos dig. Rådlös och hjälplös är du,
men gå till Jesus, han vet råd. Gå till Jesus med dina
barn äfven då det synes hopplöst, ännu vet han råd;
gå till honom med dina skiftande göromål, som gifva
dig så mycket hufvudbry, han vet nog råd; gå till honom 
med människorna, du har att göra med, inför hvilka
du mer än för något annat stundom står rådlös, han
vet bästa råd. Drottningen af Saba fick alla lifvets 
gåtor och frågor lösta af den vise Salomo. Se Jesus 
är mer än Salomo. Han skall tyda gåtorna och
lösa knutarna åt dig, gå blott i enfaldig tro och bön
till honom.

IV.

Hans tredje namn är Stark Gud. Af vår Gud
hafva vi ju rätt att få vänta allt godt till kropp och
själ. Det får du ock vänta af Jesus. Han visade ju,
då han gick på jorden, att han både ville och kunde
hjälpa dem, som i tro sökte honom. I tro buro fyra
män en lam till Jesus. Såsom Stark Gud grep Jesus
in och hjälpte den lame både till kropp och själ. Han
förlät honom hans synder och botade hans kropp. Han
förmår rikligen göra utöfver allt hvad vi kunna bedja
eller tänka. Han vet icke blott råd i allt, han kan ock
hjälpa i allt. Han är rik öfver alla dem som åkalla
honom. På honom litade David då han gick till Goliat. 
Visst syntes striden för människor hopplös, men
Stark Gud stod på Davids sida och David segrade. På
honom litade David, då han hotades och förföljdes af
Saul. Visst var David ringa och hjälplös, och Saul
mäktig och stor, men med David stod Stark Gud och
hjälpte honom ur allas deras hand, som hatade honom.
Stöd äfven du dig på Jesus. Har du en mäktig frestelse, 
stark som Goliat, att kämpa mot, gå i striden i
Jesu namn och du skall segra såsom Josef segrade i sin
frestelse. Hatar och förföljer man dig för rättfärdighetens 
skull, såsom Saul förföljde David, förtrösta på Jesus 
och hur det då skall gå dig, kan du läsa i den 37
af Davids psalmer. Framför allt, haf inga onödiga 
bekymmer, hur det i en tid af upplösning och oro som
denna skall gå med Guds rike på jorden. Stark Gud
bär sitt rike på sina axlar genom lifvets och tidens
bränningar och skär, och då kan det aldrig gå annat
än väl.

V.

Det ljufvaste af alla hans namn är Evig Fader.
Sammanfatta allt det goda, kärleksfulla och uppoffrande,
du någonsin hört om en fader, lägg därtill allt det 
innerliga, kärleksfulla och gifvande du själf såsom fader
eller moder någonsin tänkt eller känt för dina barn, och
du har en svag bild af Jesus såsom din evige fader.
Med förtviflan och ängslan sökte en gång min hustru
ett af sina barn, som hon trodde förloradt. Så har Jesus
en gång med ängslan sökt dig i världens buller och
synd och kanske han söker dig ännu. Med försakande
kärlek och uthållighet vaka föräldrarne vid sina barns
sjukläger. Så ängslas Jesus öfver dig och mig då andlig
sjukdom och svaghet hota våra lif. Med hvilka tårar
och förmaningar skicka icke föräldrar ut sina barn i
en farlig värld. Huru ängslas vi icke att fördärfvet i
någon form skall sluka upp dem. Ej mindre har han,
vår Jesus, som heter Evig Fader, omsorg om oss i lifvets 
farliga skola. -- Fader och moder kunna tröttna,
med visshet skola de förr eller senare lämna oss och dö.
Jesus är en evig fader. »Andra vänner dö och svika,
denne vän är alltid lika.» Då Jakob, mätt af lefverne,
skulle skiljas hädan, välsignade han sina barn och lämnade 
dem åt Gud. När vi skola göra samma resa, få
vi lämna våra barn åt samme Gud. Du kan hafva gått
långt bort från din fader i himmelen, men icke så långt,
att han upphört att vara din fader och att vilja förbarma 
sig öfver dig. Du kan i otro och synd stöta
hans fadersfamn ifrån dig, men aldrig så att den upphör 
att vara öppen för dig, så länge det heter i dag.
Är du eländig och usel, gör som den förlorade sonen:
stå upp och gå till Jesus, din evige fader. Är det
mörkt och tomt inom dig, ack, gå till Jesus, han vill
fylla din själ med ljus och frid. Är du misskänd och
hatad, kom till Jesus, han förstår dig och älskar dig,
ty han är evig fader och äfven åt dig är han född och
gifven.

VI.

Till sist gifver profeten honom namnet Fridsfurste.
Där ligger en hemlig längtan på djupet af hvarje 
människohjärta, en törst, som aldrig kan stillas af något på
jorden. Den faller öfver dig vid aftonens stillhet eller
under nattens tysta timmar. Ja, den kan gripa dig midt
i sällskapslifvets vimmel. Du känner då huru tomt och
ihåligt i själfva verket ditt lif är, och du längtar efter
något fullare och bättre, efter något, du vet icke hvad.
Det är stämningar och känslor, som du ej förstår. Min
vän, detta är din själs trånad efter fridsfursten. Han
ensam kan stilla hjärtats trängtan. Han är kommen att
gifva frid. Dock ej en sådan frid, som världen gifver.
Världen vill ock gifva frid. Den vill vara i fred och
låta andra vara i fred. I fred för allt, som kan störa
syndasömnen och hjärtats säkerhet. Den vill hålla all
tanke på evighet och dom fjärran. För den skull räcker 
den en köttslig glädjebägare åt de sina samt lockar
ut i yra, buller och äflan, att man ej måtte förnimma
fridsfurstens manande röst. Alldeles såsom Molocks
dyrkare genom trummor och instrumenter sökte för
mödrarne förtaga ljudet af deras barns jämmer då de
lades på af gudens glödheta armar. Denna frid är Jesus
kommen att störa. »Jag är kommen att sända strid på
jorden», säger han, »hvad ville jag hellre än att den 
redan brunne.» Men har han så fått visa huru fridlös
vår själ är, huru Guds misshag och vrede måste hvila
öfver oss för våra synders skull, då vill och kan han
ock slå våra missgärningar neder, kasta dem i 
glömskans haf, rena oss i sitt blod och göra oss täcka i
Guds ögon och sålunda återställa friden mellan oss och
Gud. »Medan vi nu rättfärdiggjorda äro genom tron,
hafva vi frid med Gud.» Midt under tvång i världen
hafva vi frid i Jesus. Frid och hvila, ack, saliga glädje!
Vår fridsfurste bor nu däruppe i fridens boningar. Där
bereder han äfven rum för de sina. Snart skall han
komma och taga oss hem till sig. Om vi skulle förlora
allt på jorden, ja, ända till lifvet, hafva vi i själfva 
verket förlorat något, när vi bergas hem till Jesus?
Å andra sidan, vunne vi hela världen, hafva vi i 
verkligheten vunnit något om vi förlora vår själ? Det 
börjar kvälla för många af oss. Vi hafva mottagit och
trott på detta barn, som föddes julnatten. Ack, låt oss
förblifva i hans kärlek ännu några stunder! Snart höres
anskriet: Si, brudgummen är här! Då blir det jubel och
fröjd, jubel och fröjd, för dem som hafva sina lampor 
brinnande att möta fridsfursten! Broder, syster, är du redo?

*

Kommen alla!

Matt. 11: 28.

Kommen alla, kommen alla,
Ljuder Herrens maningsord
Till de sorgsna, till de glada,
Ja, till alla på vår jord!
Till de unga, till de gamla,
Om de gråta eller le:
Kommen alla, kommen alla,
Att jag må min frid er ge!

Han har hvila för det hjärta,
Som på jorden ro ej fann,
Och det sår, som djupast blöder,
Det förbinder, läker han!
I den öppna, vida famnen
Rum han har för hvar och en,
Nattsvart mörker viker fjärran
För hans nåds och sannings sken.

O, så kommen alla, alla
Till den vän, som kallar så,
Och kan gifva långt utöfver
Allt hvad ens vi tänka må!
Kommen till den hulda famnen,
Som mot alla sträckes ut,
Tålig, väntande och trofast
Än alltjämt till dagens slut!

Hvarför dröja, hvarför tveka,
När han kallar en och hvar?
Och åt en och hvar, som kommer,
Samma rika gåfvor har?
Ja, om du ock redan kommit,
Må på nytt du komma än,
Att utaf hans nåd och fullhet
Vederkvickas om igen!          L. S.

*

Huru ett människolif blef räddadt.

Den sköna jultiden nalkades, och jag ville skaffa
mig några vackra blomsterkort att skänka bort,
hvarför jag en morgon gick till ett ställe, där
jag visste att jag kunde finna en stor samling att välja
ibland.

Under det jag såg på en massa inskriptioner och höll
på att göra mitt urval, märkte jag ett fruntimmer i min
närhet, som synbarligen var där i samma ärende. Som
hon ej tycktes kunna finna hvad hon sökte, frågade jag
henne efter några minuter, om det ibland dem jag utvalt
möjligen kunde finnas några, som hon särskildt tyckte om.

Hon tackade mig förbindligt och sade, att hon hade
sökt ut alla, som hon önskade få utom ett, och hon var
säker, att det skulle finnas bland de osorterade korten, ty
hon ville minnas att det hade utgifvits af traktatsällskapet
endast för ett år sedan.

»Det är ett kort med purpurfärgade penseer -- styfmorsblommor, 
ni vet -- och med versen: »Kasten allt edert
bekymmer på honom, ty han har omsorg om eder». Jag
önskar det för ett särskildt syfte», sade hon; och tillade 
därefter, liksom utan att tänka därpå: »Dessa ord voro ett 
medel att förra julen rädda ett människolif. Ni må då icke
undra, att de äro värdefulla.»

Därefter meddelade hon i få ord historien om en person,   
som genom att hafva undergått förskräckliga pröfningar 
hade mistat tron på mänsklig kärlek, sannfärdighet och
hederskänsla, samt värst af allt på Gud.

Det var juldagen.

Han stod i begrepp att lämna huset, där han bodde,
och kände sig fattad af en oerhörd frestelse. Barnen hade
just nyss kommit hem från en fest med julträd, glada och
lyckliga för sina små gåfvor. Han smög sig genom ett
rum, från hvilket de nyss hade gått, så att ingen måtte se
när han lämnade huset. Där låg på golfvet, just på den
plats, han skulle trampa, för att gå öfver tröskeln, ett kort
med purpurfärgade penseer och orden: »Kasten allt edert
bekymmer på honom, ty han har omsorg om eder.» Häpen 
och träffad i sitt innersta, kunde han icke vika undan
för detta budskap från himmelen, som mötte honom liksom
för att hejda honom i hans onda, fega förehafvande. 
Hoppet vände tillbaka, och med detsamma fick han mod och
kraft att taga upp den tunga bördan af ett krossadt och
förfeladt lif. Gud drog omsorg om honom och blef honom
en hjälpare i hans bekymmer.

Denna berättelse rörde mig djupt och har ofta sedan
kommit mig i sinnet, ehuru jag aldrig sedan sett detta
fruntimmer och ej vet någonting vidare om saken. Den
återkommer alltid i mitt minne med särskild styrka, då jag
skall välja bibelspråk för att skänka bort. Enär vi ha det
löftet, att Guds ord »icke skall komma tillbaka förgäfves»,
må vi då icke med rätta bedja om Guds särskilda välsignelse 
öfver dessa små budbärare, som gå till så många hem,
dit vi aldrig kunna komma.

Jag kunde icke låta bli att tänka, det kanske någon
»i det fördolda» hade bedt Gud välsigna just detta budskap.

*
Prins Bernadottes Familjeporträtt.


Ett hem, ett hem! Hur ljuft det ordet tonar!
Ett fridens hem i denna stridens värld,
Där kärlek blid allt läker och försonar,
Och kerubim på nådastolen tronar,
Och bönen gör sin ljusa himmelsfärd:
Där Kristi frid som solsken ned sig sänker
Och ljus och fröjd med milda vingslag skänker.

Hvad brus och storm i stora, vida världen!
Hvad synd och flärd, hvad oro, kval och sorg!
Säll den, som styrt sin farkost in i fjärden
Och hämtat glädje från den helga härden,
Som brinner i Gud faders egen borg --
Som lyft sin själ från tidens djup och höjder
Till fridens hem, till evighetens fröjder.

Hvad stilla ro, hvad stämning ljuf det hvilar
I bönens hem, där Herrens ord är kärt!
Där är så lugnt för stormens alla ilar,
Och barnen växa såsom unga pilar
I tron på den, hvars namn de älska lärt.
Och när en gång de draga ut i striden --
Hvad minnen följa från den gyllne tiden!

Beskydda, Herre, fursteparets lycka,
Din gode ängel hägne deras bo!
Låt ingen storm åt sidan dem få rycka,
Men allt, som sker, dem till ditt hjärta trycka,
Tills de få smaka himmelrikets ro.
Ja, med den kärlek, som för evigt enar,
Omhägna, Herre, kungahusets grenar!

C. B-g.

*
Skinnarböl.

Skinnarböl.

När solen begynner le och blicka fram ur
vintermolnen och dess sköna strålar,
värmande och lifgifvande laga sig i
ordning att ånyo upptaga kampen mot is och
snö, köld- och frostperioden här uppe i höga
nord, då skymtar fram i tidningspressen små
notiser om hvar våra kungliga personer ämna
slå sig ned och tillbringa sommarmånaderna.
För vår ädla och älskade drottning Sofia är Skinnarböl 
i broderlandet Norge ett sanatorium, dit hennes
majestät årligen reser och hvarest hon under sommaren
uppehåller sig för stärkandet af sina krafter. Kärast
vore det för oss svenskar, om h. m:t valde ett svenskt
herresäte -- såsom under åren 1895-96, då det stora
godset och herresätet Hook i Småland, några mil söder
om Jönköping, tjänade såsom sommarvilla för h. m:t,
men vi må komma ihåg, att drottning Sofia äfven är
Norges drottning, och att det norska folket har lika stor
del i hennes höga person och lika stort rum i hennes
ädla hjärta som vi. Därföre väljer drottningen ett herresäte 
i Norge till vistelseort för sommaren, i synnerhet
som också Norges klimat och storslagna härliga natur
verkar välgörande på h. m:t, som vi af hela vårt hjärta
önska länge måtte få lefva, och verka sitt kärleksfulla
och välsignelserika verk bland nordens brödrafolk.

Vi meddela här tvenne illustrationer öfver Skinnarböl, 
hvaraf »Julfrids» läsare kunna få se huru
det norska gods ser ut, där h. m:t tillbringar sommaren.

Skinnarböl är beläget ungefär en half timmes väg
med vagn från Kongsvinger och äges af konsul Haneborg 
i Kristiania. Förut ägdes det af en pastor Rönning, 
hvars fader begynte byggandet af corps de logiet,
som sedan fortsattes af hans son. Det var på den tiden
sådan lag i Norge, att man var befriad från skatt så
länge man höll på att bygga och derför lär nämnde prästfamilj 
ha hållit på i 20 år att uppbygga Skinnarböl.
Det är mycket storslaget och väl inredt. Egen gasklocka 
finns till gården, hvilken gasklocka dock numera
ej brukas, men man ser ända ner i källrarne gasledningar.
Prästfamiljen tycks ha lefvat öfver sina tillgångar och
på grund däraf måste godset öfvertagas af fordringsägarna. 
För omkring åtta år sedan inköptes det af
konsul Haneborg, som anses mycket rik, kungligt sinnad 
och svenskvän.

Skinnarböl är beläget i en mycket härlig och naturskön 
trakt, ligger högt, så att man har en vidsträckt
utsikt öfver omgifningen. Man ser staden Kongsvinger
med fästningen på höjden. Väldiga höjder med granbevuxen 
skog omsluta detsamma. Omkring tio minuters 
väg därifrån ligger sjön Vinger och på anddra sidan
dess strand går järnvägen fram till Charlottenberg.

Luften där är mycket välgörande för drottningen,
som, när väderleken det tillåter, dagligen tillbringar 2
à 3 timmar på f. m. ute i barrskogen. Vid 5-tiden på
e. m. företages vanligen en längre skogstur till häst, då
en ridknekt leder hästen och uppvaktningen gör h. m:t
sällskap till fots. Om söndagarne läser alltid kammarherren 
en predikan i salongen, då drottningen är närvarande 
och alla som vilja åhöra densamma få vara med,
både svenskar och norrmän.

Hennes m:ts uppvaktning där utgöres af en kammarherre, 
en hoffröken, båda norska, samt en betjäning
af omkring 15 personer. På stall har drottningen 10
hästar.

Folket på orten utgöres mest af torpare, som
bo spridda här och där i skogarne. De äro ett snällt
och vänligt folk, och sätta mycket värde på att drottningen 
bor där, af hvilken de rikligen få mottaga mycket 
lekamligt godt.

Mot slutet af sin vistelse å Skinnarböl har drottningen 
alltid en s. k. »torparbjudning», då alla godsets
underhafvande med barn äro inbjudna och undfägnas
med smörgås, kaffe och dopp. Drottningen utdelar då
med egen hand klädespersedlar och gåfvor till allesamman 
och därigenom vinner hon allas hjärtan.

Gud välsigne drottning Sofia här hemma och när
hon vistas i broderlandet Norge!

O. B-g.

Skinnarböl.

*

En af de största teologer och djupsinnigaste skriftforskare, 
som någonsin hafva lefvat, var den salige, schwabiske 
prelaten J. A. Bengel. Denne säger om Johannes uppenbarelse: 
Den är icke skrifven utan tårar, kan icke heller
utan tårar förstås (Upp. J: 4). Detta är ett kostligt ord, det
gäller icke blott om den sista af de bibliska böckerna, utan
mer och mindre om dem alla. Den, som icke genom inre
eller yttre strider gjort bekantskap med tårarnes väg, skall
svårligen förstå bibeln. Guds ljus lyser blott i vårt mörker.

O. Funcke.
RAKELS GRAF NÄRA BETLEHEM.

Kristus dödens motgift.

Af pastor Karl Palmberg.

Kristus är julens fröjdeämne. Men hvarför är
han det, om icke för den tjänst han gjort
oss. Skön var bebådelsen, ren var födelsen,
himmelsk änglauppenbarelsen, ja, varmt som solens ljus
var Kristi hela lif; men hafva vi icke mer af Kristus
än ämne för beundran, så är det intet för oss. Men
nu har Kristus gjort oss en verklig tjänst och därtill
en sådan, som Gud genom ingen annan varelse i himmelen 
eller på jorden kunde göra oss. Rikast anse vi
oss uttrycka denna tjänst, då vi säga, att Kristus frälst
oss ur våra synder. Men frälsningen från synden är
blott medlet för slutmålet, som är vårt fulla uttagande
ur döden och införande i det eviga lifvet, sådant detta
njutes hos Gud af himmelens syndfria varelser. Hvarför 
den sjunde eller sista bönen i Fader vår lyder så:
Fräls oss ifrån ondo, d. v. s. från den onde med allt,
som hör honom till, och som han tillfört oss. Såsom
det skönaste och rikaste julämnet vilja vi nu därför 
begrunda, huru Kristus blifvit ett dödens motgift och 
därigenom dödens besegrare för alla, som tro på honom.

I.

Det var en tid, då nästan alla läkemedel infördes
i kroppen genom munnen, matstrupen och magsäcken.
Föga vanns därmed. Ty de flesta sjukdomar hafva sitt
säte i blodmassan, och denna berördes föga af läkemedlen, 
enär dessa, liksom de vanliga näringsmedlen, fördes
sin naturliga väg genom kroppen. Det var sålunda
visserligen hjälpmedel, ja, massor af sådana, men trots
detta föga hjälp, enär man på den vägen sällan kunde
få tillsammans hjälpmedlen med det onda, som skulle
af hjälpas. Så småningom hafva läkarne insett detta och
därför begynt införa läkemedlen direkt i
blodet genom insprutningar under huden;
sålunda motgift direkt i det i blodet 
inkomna giftet. Att denna väg måste vara
den rätta, säger sig själft, enär det onda och
dess botemedel sålunda verkligen komma
i beröring med hvarandra. Gäller sedan
blott att mot hvarje sjukdomsgift finna det
rätta motmedlet eller motgiftet, den rätta
vaccinen, såsom sjukdomsmotgifterna pläga
benämnas. Därmed sysselsätter sig vetenskapen 
med all ifver, och denna stora fråga
-- lifsfrågan i bokstaflig mening -- 
skrider tydligen mot sin lösning.

Mot själens sjukdomar, synden och döden, 
söker icke vår himmelske fader 
motgiftet. Nej, detta var funnet af evighet,
och är Guds egen käre son. Inga experiment 
behöfvas för att finna det. Kristus
var förut bestämd före världens grundläggning,
säger Petrus, men är uppenbarad 
i de yttersta tiderna för vår skull.
Han är det absolut rätta, det af Gud själf
funna, utvalda och åt oss gifna medlet mot
synden och döden. Hvarför det aldrig händt och i
evighet aldrig skall hända, att någon, som tror på 
honom, skall förgås utan hafva evigt lif. Människor må
sedan hålla på med sina egna medel mot synden och
döden, såsom allvarligt uppsåt, fromt lefverne eller yttre
gudstjänstgärningar. I och för sig, d. v. s. utan förbindelse 
med Kristus, uträtta dessa medel lika litet, som ett
intaget läkemedel uträttar mot en sådan sjukdom i blodet, 
med hvilken det icke kommer i beröring.

Bestämd till motgift mot synden och döden, måste
Kristus ock bevisa sig duga till att vara detta, om vi
skulle kunna tro på honom. Hos Hosea hette det:
Död, jag skall vara dig ett förgift; dödsrike, jag skall
vara dig en pest (Hos. 13: 14); hvilka ord uttryckligen
lämpas på Kristus af Paulus i 1 Kor. 15: 55. Dock,
för att detta skulle blifva uppenbart, måste det experimenteras; 
d. v. s. Kristus måste ådagalägga sin öfvermakt 
öfver synden och döden, och dennes furste djäfvulen, 
liksom sjukdomsmotgifterna bevisa hvad de duga
till genom vetenskapsmännens rön, och så vinna vår
tilltro. Och ännu en märkvärdig sak: hvarje motgift
tages just från det ondas område, som det skall bekämpa. 
Så t. ex. tages vår vanliga vaccin mot kopporna 
just ur koppor på våra husdjur, och motgiftet
mot lungsot, kolera o. s. v. beredes just ur samma gift,
som orsakar dessa sjukdomar. I full öfverensstämmelse
härmed kunde Kristus icke i himmelen beredas till syndens
och dödens motgift, utan i sällskap med satan i öknen
och i dödsångesten i Getsemane, ja, i själfva döden på
korset. Därpå syfta följande djupa bibelutsagor: Den
som icke visste af synd har Gud för oss gjort till
synd, på det att vi skulle varda Guds rättfärdighet i
honom; och denna: Gud sände sin son i syndigt kötts
likhet och för syndens skull och fördömde synden i
köttet, d. v. s. i Kristi antagna kött. Väldigt och 
uthålligt experimenterades det i Kristi kött. Satan 
angrep honom både själf och genom sina medhjälpare med
alla ondskan till buds stående medel. Ur samtliga dessa
experiment, såväl under hans lif som i hans död, framgick, 
ätt hvarken synden eller döden rådde på honom.
Ty väl vardt han dödad, men dels skedde detta frivilligt, 
i det han själf gaf sitt lif i döden, dels uppstod
han åter, döden till trots. Härigenom vardt han befunnen 
vara ett verkligt motgift mot synden och mot
döden, ett motgift, inför hvilket synden mister sin udd
eller makt att fördöma och blir i stället själf fördömd,
och döden mister sin förmåga att behålla dem, som tillhöra 
Kristus. Såsom det heter i Rom. 1: 4: Kristus
har kraftigt blifvit förklarad vara Guds son genom
uppståndelse från de döda; och i Ebr. 5: 8: Kristus
lärde lydnad af det, som han led, och blef, då han
vardt fullkomnad (d. v. s. då det experimenterats till
slut), en orsak till evig frälsning för alla, som lyda
honom. Tydligare, än det sker i dessa ord, kan Kristus 
icke framställas såsom motgift mot synden och
döden. Alla, som tro på honom, komma därför till evig
frälsning.

II.

Men motgiftet, Kristus, måste bringas i verklig ,beröring 
med giftet synden. Mot en sjukdom i blodmassan 
betyder ett motgift, som lägges utanpå huden, intet; 
och i de flesta fall icke heller ett motgift, som
föres samma väg som födoämnena in i kroppen. Så
blir Kristus oss icke till någon nytta, därest han icke
blir hjärtats lif genom tron. Många människor hafva
den rätte Kristus, men hafva honom blott i kunskapen
och i bekännelsen, i ordet och i predikan, i dopet och
i nattvarden. De tala om och lita på Kristus, ofta fastare 
-- tyckes det -- än andra; men allt är blott utanverk, 
utan något hjärtegrepp i deras inre, och utan verkligt 
helgande inflytande på deras lif. De hafva det
rätta medlet, men det är ännu blott utanpå och har
ännu icke kommit i verklig beröring med deras onda,
deras synd och död. Om ett dugligt motgift införes i
blodet och kommer i beröring med sjukdomsgiftet, så
uppstår alltid feber, ofta nära till döds. Detta febertillstånd 
kallas, så betecknande, för reaktion, d. v. s. motgiftet 
reagerar mot det onda och söker aflägsna det.
Så uppstår alltid nöd och suckan för ens många ,synder, 
hvarhelst Kristus bor i hjärtat. Sådan reaktion
emot synden är alltid ett tecken till andlig hälsa, bättre
till och med än andlig glädje. Ty glädjen kan vara blott
känsloverk, likt då ett intaget läkemedel upplifvar modet 
och krafterna för en stund. Men den dagliga syndanöden 
är ett bevis på, att Kristus och synden råkat
ihop i ens hjärta, och detta blir alltid till den senares
fördärf och dymedelst till hälsa och lif.

På denna inre kamp syfta de djupa orden i Joh.
8: 51: Om någon håller mitt ord, skall han icke se
döden till evig tid. Det är ju ett starkt läkemedel, ett
riktigt dödsmotgift: icke se döden! Men villkoret var
detta: hålla Jesu ord. Hvad vill det då säga att hålla?
Ty därpå hänger här allt. Grundtextens ord på hålla
betyder egentligen speja på, vakta, bevara, gömma.
Det, som man spejar på, bevarar och gömmer, är Jesu
ord. Så gör man för ett verkligt hjärtebehofs skull,
uppkommet genom erfarandet af syndens förfärliga makt
och ens egen lika förfärliga vanmakt. Erfarenheten
häraf är lik den, då någon fått dödande gift i sig. Hela
hans varelse fylles af längtan efter ett motgift. Ändtligen 
erhålles detta. Den förgiftade griper efter det,
hans ögon hvila på det, han begär strax få det infördt
i kroppen. Ty därpå hänger, om lifvet skall räddas.
Just så med Jesu ord under erfarandet af syndens makt.
Hjärtats hela traktan och lit äro ställda på detta ord,
ty det är det enda, som kan rädda ur synden och från
hennes lön döden. Med denna traktan och lit till Jesu
ord följer ock lydnad för detsamma. Ty man lyder
alltid hvadhelst man älskar. Dock icke så, att lydnaden
är ett lätt verk. Nej, därtill är syndens motmakt för
stor. Nästan på hvarje steg af denna inre lydnadsväg
möter dels ens egen onda vilja, dels världens, omgifningens, 
sedens och förhållandenas motstridiga vilja.
Äfven här blir en inre feberkris. Den gäller, hvilkendera 
som skall råda, min och världens eller Kristi vilja.
T. ex. jag bör och vill vara ödmjuk; men nästan oöfvervinnelig 
förnimmes den inre hårdheten, styfheten och
stoltheten, påverkade af den allmänna uppfattningen i
världen, att endast den är och vinner något, som står
på sig och håller fram sitt. Äfven bör och vill jag vara
kärleksfull och godhjärtad emot alla; men huru predikar 
det icke inom en, huru den och den icke uppfört
sig så, att han är värd kärlek och godhjärtenhet. Jag
vill ock vara barmhärtig och gifmild; men huru kännes
det icke, som om penningar och ägodelar vore alldeles
fastväxta vid hjärtat. Jag ville ock vara ifrig i Jesu
namns bekännande och verksam för hans äras utbredande; 
men huru motvilligt gifva icke makligheten och
bekvämligheten och månheten om egen ära med sig.
Jag ville slutligen hafva min skatt och min umgängelse
i himmelen, där Kristus, min brudgum, är och där mitt
rätta hem är; men huru tynga och draga icke tingen
nedåt, hotande att alldeles förkväfva anden i det förgängliga. 
Si, sådant får den erfara, som af hjärtat håller 
Jesu ord. Sådant erfara aldrig de, som antingen icke
alls bry sig om att hålla hans ord eller hålla dem blott
ytligt eller blott i vissa, icke köttet synnerligen motstridande 
fall. Emellertid, om än kampen är hård, lycklig
och salig dock den, som håller Jesu ord och håller dem
allesammans och håller, dem ur hela hjärtat. Han skall
icke se döden till evig tid. Det har Kristus själf sagt.

III.

Men icke blott, att Kristus i oss blir ett dödens
motgift, äfven vi själfva varda härskare i lif genom
honom. Orden härom i Rom. 5 kap. äro så öfverväldigande 
stora och rika, att man vanligtvis går förbi dem
af fruktan att annars säga och tro för mycket. Det är
ock endast genom det öfverväldigande stora, att Gud
gaf oss sin egen son, som någon dödens varelse kan
våga tro sådant. Dock, det är apostelns lära. Ty hör
huru han säger (v. 17): Om döden medelst den enes
öfverträdelse har härskat (egentl. haft konungavälde)
genom den ene, så skola mycket mer de, som undfå
nådens och rättfärdighetens gåfvas öfverflöd, härska
(egentl. hafva konungavälde) i lif genom den ene, Jesus
Kristus. Och i 21 v.: Liksom synden har härskat medels 
döden, så skulle ock nåden härska genom rättfärdighet 
till evigt lif genom Jesus Kristus, vår Herre.
Här stå två konungavälden emot hvarandra: Adam och
Kristus, synden och nåden, döden och lifvet. De stå i
det förhållande till hvarandra, att det senare väldet städse
upphäfver det föregående, allestädes där detta senare
välde får komma in. Sålunda: Kristus förintar Adam,
nåden utplånar synden, lifvet uppslukar döden. Därigenom 
komma alla de, som tillhöra Kristus, till konungavälde 
öfver synden och döden och härska sedan i lif;
ty evigt lif är det enda, som återstår, sedan synden och
döden upphäfts för dem. Samma mening ligger i apostelns 
ord i slutet af det märkvärdiga uppståndelsekapitlet, 
1 Kor. 15 kap. Gud vare tack, säger han, som
gifver oss segern genom vår Herre Jesus Kristus.
Segern, det är full seger, seger öfver hvarje tänkbar fiende,
sålunda seger äfven öfver döden.

För att göra saken möjlig för vår tanke och tro,
må två sanningar noga betonas.

Först att detta de troendes välde i lif är en gåfva
af Gud genom Kristus. Frågan rör sig sålunda icke
om hvad en troende själf förmår, icke heller om hvad
han är värd att mottaga; ty allt är ju idel gåfva. I
stället rör det sig om hvad Gud förmår, och hvad han
velat gifva, för att i oss såsom medel förhärliga sitt
namn och vinna öfver djäfvulen, som trodde sig för
evigt hafva vunnit genom att hafva infört döden i världen. 
Alltsammans är ett verk af Gud och med Gud
som slutmål. Gud är den, som gifver och verkar, men
ock den, som till slut mottager och vinner. Vi åter äro
de lyckliga varelserna, i hvilka såsom medel Gud förskaffar 
sig sin triumf öfver djäfvulen och döden. I följd
däraf kommer hvarken vår ovärdighet, lika litet som
vår kraft eller vår svaghet med i beräkningen. Gud är
den, som verkar allt i alla för sitt välbehags skull,
betygar aposteln. Hvad som däremot såsom ett oeftergifligt 
villkor kommer med i beräkningen är vår tro
och vår lydnad.

Det andra, som må märkas, är att detta konungavälde 
i lif icke inträder i sin fullhet förr än i uppståndelsen 
ifrån de döda. Att därför nu söka på erfarenhetens 
väg öfvertyga sig om, huruvida vi hafva detta
välde, vore en orimlighet. Äfven en troende är ännu
en träl under döden, i den meningen att han måste dö
lekamligen. Härom gälla Johannes' ord: Det är ej ännu
uppenbart hvad vi skola varda. En troende liknar en
tronarfvinge, som ännu icke haft ens en timmes erfarenhet 
af att regera, men som, därest han lefver, med full
visshet får bestiga tronen. Så hafva vi ej ännu det
eviga lifvets skatt i vår ägo, men vi veta, att vi få den,
när tid blir. Nu minderåriga tronarfvingar, skrida vi
genom lekamlig död och uppståndelse till vår fulla 
myndighetsålder i himmelen. Då skola vi få erfara, hvad
konungaväldet i lif innebär. Då tro vi icke längre, utan
skåda och njuta. Då är döden icke blott dödad, utan
äfven dess vederstyggliga lämningar aflägsnade. Då är
den fulla segern i Kristus vunnen.

*

Kriget 1898.

På det gamla Spaniens tron satt en ung gosse,
sin moders ende son. Och hon var änka.
I likhet med andra sina jämnåriga tumlade
han om på Madrids lekplatser och skötte
sina idrotter mellan det han läste sina läxor 
och brydde sin hjärna med de problem 
hans lärare lade för honom. Detta
sistnämnda torde ha varit hans mest 
allvarliga tankar.

Då plötsligt kom från andra sidan Oceanen ett bud,
som bragte oro öfverallt i den unge konungens rike, ehuru
han väl minst själf brydde sig därom. Och det budet förde
blod i skölden för hans landsmän. Där borta i Onkel Sams
land satt i spetsen för sitt folk en till åren kommen man,
betänksam och allvarlig. I det längsta hade han försökt
att, så mycket som på honom berodde, hafva frid med alla
människor. Ty han är en man, som känner till och vill
rätta sig efter den store fridsbudbärarens ord i detta som i
andra afseenden.

Men det halp ej. Lidelsernas vågor gingo allt högre
bland de lidelsefulla ättlingarne af världens snart sagdt alla
nationer. Och snart såg sig Mac Kinley tvungen att underteckna 
krigsförklaringen mot Alfonso XIII:s land.

Hvad som sedan följde, är för oss alla väl bekant.
Det var en hopplös strid de spanska soldaterna förde mot
de amerikanska fribytarskarorna -- en strid mellan gamla
världen och den nya, i hvilken den förstnämnda var dömd
att gå under. Och därför ledo spanjorerna nederlag på
nederlag till dess amerikanerna slutligen hotade att angripa
deras moderlands kuster och de måste bedja om fred.

När detta skrifves, pågå ännu underhandlingarna om
denna i Paris, och huru de än sluta, är det troligt, att 
striden utom de oerhörda offer af blod och pengar, den kostat
Spanien, äfven kommer att bringa det förlusten af hela dess
koloniala välde med land och allt bland Antillerna och
Stilla hafvets öar.

Det har mycket tvistats om hvem eller hvilka som
bära skulden till detta krig och hvar ansvaret för dess 
blodsutgjutelser är att söka. Man har som vanligt vältrat detta
ansvar på än den ena, än den andra af de krigförande
makterna, allt efter som sympatierna varit för eller emot
den ena eller den andra af dem. I allmänhet öfverraskades 
man vid krigets utbrott af att finna större delen af den
europeiska pressen och bland den nästan hela den svenska
rikta allvarliga förebråelser mot Förenta staterna därför att
de börjat detsamma, och detta oaktadt hela den civiliserade
världen förut upprörts öfver det skräckregemente de spanska 
myndigheterna fört på Kuba och mot hvilket Amerika
nu sade sig vända lansen. Och såsom den begynt, så höll
sedan samma press under stridens fortgång på. Den gjorde
gällande, att de stolta »yankees» dragit svärdet mera i egna
intressen än för att hjälpa Kuba, mera för att vinna guld
och byte på den rika ön än för att befria dess förtryckta
invånare från ett plågsamt ok.

Men äfven härvidlag såväl som i många andra fall
torde sanningen vara att finna midt emellan de båda 
ytterligheterna. Det må nu vara sant, att för vissa individer
af den amerikanska befolkningen hufvudsakligen egoistiska
syften torde ha legat till grund för deras ifver att rädda
kubanerna, så funnos väl å andra sidan också de, som haft
dessas nöd så länge för ögonen, att de uteslutande för att
afhjälpa denna ej tvekade att göra gemensam sak med dem
och draga i fält till deras försvar. För andra åter torde
båda dessa bevekelsegrunder ha spelat in och gjort sig
gällande vid bestämmandet af deras uppträdande i frågan.
Man ville bistå de undertryckta på samma gång man såg
ett tillfälle att utvidga den stora republikens maktsfer
och vinna egna personliga fördelar.
Framstående officerare i Förenta staternas här och flotta.


Kommoder   Eskaderchef    Konteramiral   Brigadgeneral    Generalmajor    Kommodor
Mc Nair.   Sampson.       Sicard.        Graham.          Wesley Merrit.  Howell.

              Kommoder   Kommodor       Generalmajor
              Schley.    Dewey.         Miles.

MAC KINLEY, Förenta staternas president.
Kung ALFONSO XIII och Drottning MARIA KRISTINA af Spanien.
Och huru härmed än 
må förhålla sig, så få
vi väl från kristlig 
synpunkt i detta fall 
betrakta kriget och 
amerikanerna som ett Guds
gissel öfver spanjorerna 
för deras många och
stora synder icke minst
med afseende på deras
behandling under 
århundraden af ett under 
dem lydande folk
och land. Detta äfven
om samma lefvande
gissel å sin sida vid
fredsbrottet och under
stridens fortgång handlat 
i sådana syften och
begått sådana handlingar, 
att det därför i sin
tur och i sinom tid måste ha att vänta sitt tuktans gissel.
Ty så växla de mänskliga ödena. Han som regerar världarna 
styr ock folkens ingång och utgång samt bestämmer
gränserna både för deras framgångar och nederlag.

Man må för öfrigt säga hvad man vill om amerikanernas 
sätt att föra detta krig, det erkännandet måste dock
rättvisligen gifvas dem, att åtminstone många af dem och
i synnerhet af deras ledande män gjorde hvad de kunde
för att afvärja krigets vådor och yttersta fasor. Särskildt
är detta fallet med presidenten Mac Kinley. Som ofvan
sagts försökte han i det längsta hindra krigets utbrott och
genom hotelser tvinga spanjorerna att draga sina trupper
från Kuba eller inställa fientligheterna och gifva kubanerna
själfstyrelse. Men när detta ej hjälpte, utan kriget det 
oaktadt utbröt, gjorde han äfven sitt bästa för att det skulle
kosta så litet blod som möjligt. Huru minnas vi icke, när
han vid beskjutandet af en stad på den olyckliga ön telegraferade 
och uppmanade sina trupper att skjuta på murarna 
och husen men skona invånarna.

Havanna.

Att kriget likväl ej aflopp utan att grymheter blefvo
begångna å båda sidor, är klart. När förekom väl ett krig
utan att vara förenadt med större eller mindre grymhet?
Omöjligt! Ty kriget är i sig själf en grymhet, en förbannelse 
öfver jorden för syndens skull, som skall fortfara så
länge denna regerar i otrons barn, äfven om människor
genom kloka och välvilliga åtgärder kunna mildra
dess förhärjande verkningar och understundom inställa
uppskjuta dess utbrott.

Förra årets »Julfrid» hade att förete åtskilliga bilder
från ett då nyss utkämpadt krig. Tyvärr har den äfven i
år anledning att komma med sådana. När skall en Julfrid
utkomma, hvilken man ej kan finna anledning att blanda
med strid? Sannolikt ej i detta århundrade. Ty det är
snart slut, och det ser ut, som om det allt mer och mer
bereder sig att »gå ner i blod». Möjligen äro de två under
dessa senaste år utkämpade större krigen blott en inledning 
till den sedan länge väntade stora sammandrabbningen 
mellan nationerna. »När de säga: det är frid och säkerhet, 
då kommer ett plötsligt fördärf öfver dem».

Men det skall komma en julfrid, som ej är blandad
med strid. Den skall komma. När »rättfärdigheten öfvertäcker 
jorden såsom vattnen hafvets botten», då krigar man
ej mer. Ty man har ingenting att kriga om. Alla äro sams
och eniga. Ingen är den andres ovän. Frid i himmelen
och frid på jorden! Härliga julfrid, då Guds son sitter på
tronen och för spiran öfver allt, som då är honom underlagdt.

Då är äfven 1898 års krig, som nu kommer att efterlämna 
djupa märken, ett minne blott -- nej, icke ett minne
ens; ty äfven det skulle störande inverka på friden och
får ej finnas där
denna ensam skall
råda. Det är för
evigt med alla sina
följder bortsopadt
från jorden, och 
ingen skall mera 
tänka på krig.

Då varder det ordet 
fullbordadt, om
än i en annan 
mening än det 
ursprungligen   
förekommer (2 Kor. 5:
17): »Det gamla är
förgånget, se, allt
har blifvit nytt!»

O, vore vi där!

Hmn.


Manila.

*

Slaget vid Manila.
Alphyddan vid Smålands Taberg.

Pastor Karl Palmberg.

Ett under utaf Skaparns hand
helt visst det är, vårt fosterland.
Ett skönare det knappast gifs,
ej ett där lyckan bättre trifs.
Ej under då
att jag det landet älskar så.

Ett fattigt landskap, kargt och hårdt,
som gifver odlarn arbet’ svårt,
det ryktet har dock Småland än,
trots skön natur och stora män.
Och medges må
att ryktet talar sanning då.

Och icke minst Guds skaparmakt
beundras kan uti den trakt,
som ringa namnet Småland fått,
där Carl Linnæi vagga stått
och mången ann’s,
som vunnit snillets lagerkrans.

Men fast det sanning innebär,
ej mindre sant det likväl är,
att rikare en bygd i nord
har kanske icke blifvit spord,
ty Gud har där
en mängd, som hålla honom kär.
Då mörker rundt omkring det låg
man Småland härligt upplyst såg
af fria nådens klara ljus,
som spred sitt sken från hus till hus,
och af dess folk
gick mången ut som nådens tolk.

Och än i dag det lyser klart
och sprids åt alla håll med fart
det ord, som gjorde Småland rikt
och till en Herrens lustgård likt,
och många gå
ännu med fröjd att ordet så.

En såningsmannaskara stor
ännu i våra bygder bor.
Och främst bland dessa står den man,
hvars bild härjämte skådas kan.
Det K. P. är,
en man, som tusen hålla kär.

Där järnmalmbergets branta stup
af forsen sköljs i dalens djup,
där tronar på en kulles krön
en villa, lik en Rhenborg skön.
Det K. P. är,
som fått sin pilgrimshydda där.

En »pilgrim» kallade han sig
när förr han gick på såningsstig.
Och än i dag han färdas tidt
och sår den goda säden vidt,
för Sveriges folk
en nådens oförtrutne tolk.

Från ordets vänner bönen går
till himlens Gud, som allt förmår,
att K. P. uti frid och ro
må i Alphyddan länge bo,
men äfven gå
rätt flitigt ut att ordet så.

Efr. Sbm.


Pastor Palmbergs villa.

Missionshuset.  Parti af järnvägen.

Månsarps kyrka.

*
Femte nordiska söndagsskolmötet i Kristiania.

De nordiska söndagsskolmötena 
kunna nu sägas hafva genomgått 
sitt första utvecklingsskede.
Hittills hafva de nämligen anordnats 
i samband med och, så att säga,
stödt sig vid de allmänna nordiska
skolmötena. I år ville man emellertid 
se, om icke barnet kunde stå
på egna fötter, d. v. s. om icke
söndagsskolans arbetare och vänner 
vore så många och deras intresse 
för verksamheten så stort, att
ett själfständigt söndagsskolmöte
kunde med framgång anordnas.
De norska söndagsskolvännerna stodo i tur att
härbergera detta med ett särskildt intresse motsedda
möte. I bättre händer kunde icke heller den kräfvande
uppgiften läggas. Norrmännen äro ett kraftigt och storslaget 
folk, hvilket, lika väl som det svenska, »skämmes
vid att hafva litet gjordt». Härom vittnade otvetydigt
det femte nordiska söndagsskolmötet. Man hade under
detsammas förlopp en ständig förnimmelse af, att det
hade arbetats mycket och bedits mycket för detta möte
och att såväl det ena som det andra skett i kärlek och
med glädje.

Som mötesdeltagare voro anmälda omkring 750
personer, däraf 150 från Sverige, ungefär lika många
från Danmark och ett 20-tal från Finland.

Mötet öppnades söndagen den 26 juni med högtidlig 
aftongudstjänst i Vor Frelsers Kirke samt en välkomstfest 
i mötets lokal, Calmeyergadens missionshus,
som för tillfället var rikt smyckadt.

Här framfördes af de olika nationernas representanter 
ömsesidiga hälsningar och välönskningar för 
söndagsskolverksamheten i allmänhet och detta möte i
synnerhet.

»Måtte vi för hvar dag komma något högre»; »måtte
Guds kärlek utgöra ångan i vårt arbete»; »låtom oss
böja oss ned, endast då kunna vi nå de små barnen!«
så ljödo på skilda språk förmaningens ord.

Det kändes som ett stilla duggregn, som förebådade 
en stundande riklig vederkvickelse.

Måndagen och tisdagen ägnades uteslutande åt 
förhandlingar.

Som mötets ordförande fungerade den norska bestyrelsens 
ordförande pastor K. M. Eckhoff, Kristiania.
Till svensk ordförande utsågs pastor K. J. Montelius,
Stockholm.

Seger öfver hela linjen förkunnade pastor Hoffmeyer 
rörande söndagsskolans verksamhet i Danmark,
och liknande resultat inberättades äfven från de öfriga
nordiska länderna.

Följande tablå utvisar det ungefärliga antalet 
söndagsskolbarn i dessa länder vid början och slutet af
den sista treårsperioden:

                       År 1895.             År 1898.

Norge............       57,674               65,000

Sverige   .........    200,000              253,000

Danmark.........        60,000               75,000

Finland .........      165,000              160,000

Så glädjande ofvanstående siffror ju än äro, må
dock erinras om, att de, hvad beträffar vårt land, 
beteckna endast omkring 31 proc. af samtliga barn inom
skolåldern och att procenttalen för de öfriga länderna
tydligtvis äro ännu mindre. Det öfvervägande flertalet
af barn står således ännu utanför söndagsskolan.

I Sverige har, som bekant, söndagsskolmissionen
från början varit en de enskilda kristnas sak; först i
senare tider har den tagits om hand af söndagsskolföreningar, 
missionsföreningar och friförsamlingar. I de
öfriga länderna däremot har söndagsskolan varit och är
ännu en företrädesvis statskyrklig angelägenhet, och de
utom statskyrklig ledning eller uppsikt stående söndagsskolorna 
utgöra där ett mindretal. I åtskilliga af Finlands 
undangömda trakter ersätta söndagsskolorna delvis 
folkskolan, i det de äfven meddela undervisning i
innanläsning m. m.

Helt naturligt måste denna söndagsskolans olika
ställning i de nordiska landen också betinga olika 
uppfattningar rörande frågor sådana som »söndagsskolans
betydelse för församlingslifvet»; och »betydelsen af 
gemensamma bibeltexter». Om dessa spörsmål uppstod
vid mötet en liflig diskussion, hvarunder svenskarne i
allmänhet häfdade en mera fri ståndpunkt och gåfvo
företrädet åt de internationella texterna, medan man från
de öfriga nationernas sida gjorde gällande söndagsskolans 
samhörighet med de statskyrkliga gudstjänsterna
och i anslutning därtill höll fast vid högmässotexterna.
Någon enhet i detta hänseende lyckades man således
icke uppnå.

Men i möteslokalens fond lyste i frisk grönska de
sköna orden: »Lader de smaa börn komme till mig»,
pekande på söndagsskolans hufvuduppgift, om hvilken
alla kunna enas och under hvilken alla andra hänsyn
måste underordnas. Kanske var det behjärtandet af
dessa Jesu ord, som gång efter annan manade fram den
sköna sången: »Jesum, Jesum, Jesum sikter Alt mit
Hjertes Önske til» o. s. v. Åt det hållet »siktade» också
hela mötet från början till slut. Därom vittnade sådana
ämnen som »Jesus Kristus såsom förebild för söndagsskolläraren», 
m. fl.

Såsom en värdig afslutning förekom på onsdags
f. m. gemensam nattvardsgång enligt norsk ritual, en
oförgätlig stund, erinrande om den dag, då folk af icke
blott tre utan af alla tungomål och släkten skola sitta
till bords i Guds rike.

Och så slog afskedets timma.

Liksom mästaren i afskedets stund tog sina lärjungar 
med sig upp på Oljoberget, så förde de norska
vännerna sina gäster upp på det högsta af de höga berg,
som omgärda deras hufvudstad. Här uppe på Frognersätern 
med dess härliga utsikt öfver stad och fjord,
öfver höjd och dal, ända bort till de hvit glänsande 
snöfjällen i väster, här ljödo ännu en gång de nu så 
välbekanta rösterna, riktande sinnet ändå högre upp till
»de berg, från hvilka hjälpen kommer», upp till honom,
som sade: »När jag varder upphöjd från jorden, skall
jag draga alla till mig».

Och så var efter ömsesidiga tack och farväl det
femte nordiska söndagsskolmötet slut.

Det hade på ett slående sätt ådagalagt betydelsen
äfven för kristendomen af de nationella egendomligheterna 
och olikheterna.

Norrmännens djupa uppfattning och fasta allvar,
svenskarnes och finnarnes känslofulla innerlighet och
danskarnes frimodiga glädtighet bildade liksom ett prisma,
genom hvilket kristendomssanningarna bröto sig och därigenom 
framstodo i en ännu rikare skönhet.

Nästa möte hålles i Köpenhamn 1901.

J. E. B.

*
Femte nordiska söndagsskolmötet i Kristiania.
JULFRID.

Stjärnorna tindra i julkvällsfrid
skönt de på fästet blänka;
ned på glänsande täcke af snö
glittrande ljus de stänka.
Skogen står så högtidlig, tyst,
svagt af def skimrande sken belyst,
hvilar i vinterdvala.

Prydda med hvita höljet af snö
mörka granarne pråla;
kala grenar af björk och ek
rimfrostsilfrade stråla.
Högtidsfrid i naturen rår,
såsom om skapelsen själf förstår
julens heliga minne.

Ljusen tändas i koja och slott --
bort med hvardagsbekymmer:
lägg med arbetskläderna af
allt, som festglädjen skymmer.
Gläd dig, o män'ska, men gläds dock mest
att få bjuda som hemmets gäst
fursten från himlars rike.

Han, som med hyllande sångers lof
änglaskarorna hälsa;
han, som bådad se'n tusen år,
kom att oss fallna frälsa;
han, som den störste och högsfe var,
men den ringastes skepnad har,
han i ditt hus vill gästa.

Högtidsglansen är snart förbi,
yttre fröjder försvinna;
glädjestunderna taga slut
fort som ljusen förbrinna.
Men den glädje, den frid och ro
han kan gifva i hjärtas bo
varar evinnerligen.

Öppna då villigt ditt hjärtas dörr,
bjud honom hos dig blifva;
bed honom fylla din själs begär,
frid, förlåtelse gifva,
Älska hans vilja och lyd hans ord,
tills, när färden är lyktad på jord,
evig julhögfid stundar.

K. N-s.

*

Svening Johanson.

Af O. Bång.

För alla missionsvänner i hela vårt älskade fosterland är 
porträttet här nedan välkändt och älskadt. Man känner igen
de kära dragen af en man, som fått vara till stor välsignelse 
under sitt lif. Tusenden äro de, som genom hans enkla men 
kraftiga vittnesbörd om Herren Jesus fått erfara den frid och tröst,
som världen icke kan gifva. 

Svening Johanson.

Svening Johanson hade, så att säga, medfödda predikogåfvor. 
Han talade klart och tydligt, så
att alla kunde höra honom, och i hans predikan var alltid något
som fängslade åhörarne. Under hans första predikotid voro hans
predikningar väckelse och evangelium, under senare åren 
däremot förmaning och evangelium. Hans utseende under sista
tiden var patriarkaliskt. De friska anletsdragen, de buskiga ögonbrynen 
och det hvita håret ingåfvo vördnad, såsom för en fader i
Kristus. Man såg upp till honom och ville gärna följa hans råd.
Och ehuru äfven han såsom människa var behäftad med ofullkomligheter, 
måste dock alla, både fiender och vänner, säga, att
han efterlämnade ett rent och fläckfritt namn, och en ren och
helgad vandel.

Under en ganska lång tid, ända ifrån sitt lifs ungdom och
till några veckor före sin hemgång, fick Svening Johanson oafbrutet 
tjäna sin mästare och arbeta i hans vingård. Först såsom
en nitisk banbrytare för lekmannaverksamheten, sedan såsom
ordinarie resepredikant, hvarunder han genomrest mellersta och
södra Sverige i alla riktningar, och sist såsom lokalpredikant i
Jönköping. I förra årets »Julfrid» skildrade Svening Johanson
sina erfarenheter och intryck härom. Nu har han fått lägga
ned vandringsstafven, och på sin Herres kallelse gå och hvila
sig för att uppstå till sin del när dagarne hafva ända. »Borta är
icke hemma, och hemma är icke borta», brukade Svening Johanson 
ofta med tårfyllda ögon säga, när han talade om lifvet

I början af 1870-talet.

Jönköpings Missions - Förening
Ordförande

Kolportörer

H. Odencrants.  J. Ljungqvist.

Svening Johanson.  P. A. Hultman.  P. Johnsson.

Samuel Johanson.  S. Mattsson.  A. J. Andersson.  P. A. Malm.

Joh:s Johansson.  C. P. Toll.  S. A. Stridbäck.

S. Smedberg.  Aug. Pohl.

här på jorden och om fadershemmet bortom tidens gräns. Nu
är han själf hemma och icke mera borta.

Svening Johanson föddes den 1 december 1827 i Stengårdshults 
socken. Antogs som ordinarie predikant i Jönköpings
missionsförening den 1 mars 1854 och verkade där i trettio år
eller till 1884. Blef kallad till friförsamlingens i Jönköping
föreståndare år 1885. Såsom en egendomlighet må nämnas, att
han installerades eller välkomnades till församlingens föreståndare 
långfredagen 1886, och nedmyllades i jordens sköte eller
vigdes till sitt sista hvilorum långfredagen 1898. Tusentals
människor följde hans stoft till kyrkogården och uttalade

frid och välsignelse öfver hans minne!,

*

Moll-ackorder i julekväll.

O Betlehemsstjärna i julekväll,
Kom åter och lys öfver svenska tjäll,
Som fordom du lyste i tiden!
O kom och säg oss det budskap kärt,
Som re’n i vår barndom vi älska lärt:
Att Jesus är kommen med friden!

I världen är örlig för syndens skull,
Af blodig klädnad är jorden full,
Och bröder ses hata hvarandra.
Och furstar sträcka sin snikna hand,
Att roffa åt sig båd’ folk och land
Och ingen dem vågar att klandra.

Och egennyttan med krämaresjäl
Blott söker fylla sin kassa väl
Med guld, som fuktats af tårar;
Och ljuset, som lyser i Herrens ord,
Man gärna vill släcka på bondens bord
Och stämpla de fromma som dårar.

Åt köttet förskönad frihet gifs.
Ur diktens källa, det skänkes till lifs
Åt folket förgiftade vågor.
Där sångens bölja flöt klar och ren
Och återspeglade solens sken,
Där brinna nu lustarnes lågor.

O Sverge, Sverge, mitt fosterland,
Där harpan förr slogs utaf bardens hand
Till toner, så rena, klara!
Skall denna härliga, gyllne tid,
Då skaldernas sång ljöd ren och blid,
Snart tillhöra minnena bara?

Skall ungmön rodna af dygdig harm,
Skall yngling knyta en senfull arm,
Att krossa gycklarens lyra?
Är harpoklangen om fadrens dygd
För gammalmodig i Sveriges bygd
Och glömd för besinningslös yra?

O väktare, res dig på Sions mur
Och kväf i sin linda den onatur,
Som födes i sång och i saga!
Ja, skynda innan det blir för sent
Och sopa vårt härliga tempel rent
Från dem, som i skam det vill draga.

Så klagar jag för dig, o stjärna blid,
Och beder dig lysa din julefrid
Utöfver förvillade sinnen.
Törhända de skola ännu en gång
Vid Betlehemsstjärnan och herdars sång
Bevekas af barndomens minnen.

Kanhända skall ännu det svenska folk
I sången finna sin bästa tolk
För fromhet och sanning och ära;
Kanhända skall stjärnan i österland
Ånyo lyfta mot himlens rand
De dygder, vi hålla så kära.

Välkommen, välkommen du stjärna klar
Med bådskap på nytt om de framtidsda’r
Då fridsfursten ensam skall råda!
Ja, skänk oss re’n nu, en flod af ditt ljus,
Att värna vårt hjärta och lysa vårt hus,
Vi längtansfullt efter dig skåda.

Eric.

*
Förenta staternas atlant-eskader.
Pastor Spener och den sachsiske
dragonofficeren.

Vintern 1806 var mycket, mycket sträng
och inbröt med bister hårdhet öfver
de schlesiska bergen, hårdare än till
och med gammalt folk kunde minnas. Alla vägar 
voro spärrade af snö, och de, som bodde afsides 
från byarne, kunde icke skicka sina barn
i skolan på hela veckor, icke heller kunde de
själfva komma till kyrkan. Genom det starka
snöfallet hade också all förbindelse med den
yttre världen blifvit afskuren, och folket visste icke om
slaget vid Jena, där preussarne blifvit fullkomligt besegrade 
af fransmännen. För hvarje dag kommo fienderna 
allt närmare de schlesiska bergen, men invånarne
där voro i god ro och trodde sig långt aflägsna från
dem. Fördenskull gjordes också i prästgården vid Kenetzdorf 
förberedelser till julhögtiden såsom andra år,
och man väntade vid högtiden besök af en kär anförvant,
som tjänade som frivillig och som löjtnant i den preussiska
hären. Pastor Spener ställde om ett vackert julträd, hans
båda söner, Fritz och Wilhelm, smyckade rummet med vintergröna, 
och då julaftonen kom, sutto de alla omkring
det lysande trädet och väntade med otålighet på det kära
besöket.

De hade icke länge suttit på detta sätt tillsammans,
då ljudet af hästfötter hördes från gården.

»Robert är här!» ropade barnen, och Lottchen, den
äldsta dottern, skyndade till dörren för att taga emot den
väntade. Men hon for förskräckt tillbaka, då hon i förstugan 
fick se de sachsiska dragonernas mörka uniformer,
ty dessa voro mera fruktade än fransmännen, hvilkas hjälpare 
de voro. Under tiden hade dragonerna insamlat underrättelser 
hos bönderna, och dessa hade uppgifvit pastorn
såsom den mest välmående personen i byn, hvarför den
strängt blickande ryttmästaren befallande fordrade kost och
förplägning för manskap och hästar samt 200 thaler i penningar 
till följande morgon. Pastorns försäkran, att han
ingenting ägde för att tillfredsställa detta kraf, var gagnlös.
Ryttmästaren ville inte veta af några undanflykter, utan
hotade att sätta eld på huset, om penningarne icke anskaffades, 
och lät strängt bevaka familjen. Då torde de väl
hafva varit till mods såsom Jesu lärjungar på det stormande 
hafvet, då de ropade: »Herre, hjälp oss, vi förgås!»
Men samme Herre, som icke tillät något ondt vederfaras
lärjungarne, höll också sin hand öfver denna fromma familj.
Efter en till största delen genomvakad och genombeden 
natt satte Lotchen sig tidigt på morgonen vid klaveret 
för att sjunga för föräldrarna en af de gamla sköna
tröstpsalmerna, och snart ljöd det högt och klart sjungas
af hennes sköna röst: »Befall i Herrens händer, allt hvad
ditt hjärta bryr, ty hur sig världen vänder, han allt till
rätta styr.»

Under det hon ännu fortfor att sjunga trädde ryttmästaren 
in i rummet. Men i stället att, som man fruktade,
utkräfva penningarne, åhörde han med synbar rörelse psalmen 
ända till slut. Därefter begärde han att Lotchen
skulle komma ut. »Säg mig sanningen», frågade han icke
ovänligt, »har er far inga pengar undangömda?» Lotchen
förklarade, att hennes far hade talat
sanning, han hade inga. Därpå sade
ryttmästaren: »Eder sång har rört
mitt hjärta. Huru ofta har icke min
mor vid Elbestranden sjungit samma
psalm för mig och därvid förmanat
mig, att jag icke skulle förgäta min
Gud! O, att jag hade lydt henne!» -- Den råe krigaren grät,
uppfylld af inre rörelse. »Jag ångrar», fortfor han, »att ha
behandlat er far så hänsynslöst. Om det är mig möjligt
skall jag ersätta hans förlust.»

Icke långt därefter sammankallade trumpeten dragonerna, 
och innan det blef afton hade de redan lämnat byn.
Med innerlig tacksägelse prisade den räddade familjen fadern 
i himmelen, som så nådefullt och så synbart beskyddat 
dem. Några veckor därefter ankom ett bref med en
stor penningsumma, jämte denna anmärkning: »Ersättning
för den förlust de sachsiske dragonerna hafva förorsakat
pastorn i Kenetsdorf.»

*

Guds Vägar.

Palmisten  säger, att Herren är ett fäste i nödens tid.
De, som pröfvat Herren, veta att det äfven är så.
Han är en borg och ett fast slott för de sina, dit de
löpa och varda beskärmade.

I norra delen af Dalarne bodde ett par troende makar, 
som genom allehanda förhållanden råkat i timlig nöd.
De visste dock hvar hjälp fanns att få, och gingo till Gud
i bön och tro med densamma.

I Stockholm fanns en troende man, som hustrun ganska 
väl kände sedan den tid de varit bosatta i hufvudstaden. 
Till honom skref hon och omtalade deras svåra lekamliga 
ställning, men begärde ingen hjälp.

Dock, Gud hade afsikter med denna skrifvelse, hvilka
hon icke förstod eller visste. O, om vi i smått och stort
läte Guds hand leda oss, utan att fråga så mycket, hvarför
det och det skall så vara. Huru väl vi skulle befinna oss,
andligen och lekamligen, och huru vi skulle få se, i sinom
tid, den osynliga handens arbete bakom händelsernas förhänge, 
alltjämt ifrigt sysselsatt att hjälpa oss, att skapa vår
lycka och låta oss få upplefva sanningen af Guds ord, att
allting tjänar dem till bästa, som frukta Gud.

Den troende mannen i Stockholm, till hvilken hennes
bref sändes, befann sig, just vid tiden då skrifvelsen anlände, 
i en svår förlägenhet för penningar. Han hade nyss
på sina knän i bön talat med Herren därom och gifvit Gud
det löftet, att om han denna gång åter hjälpte honom, skulle
han gifva åt någon fattig en summa penningar. Och se,
han blef hjälpt i affärerna i fråga, och då han nu stod där
med tio kronor kvar i kassan, var det alldeles klart, att det
troende paret i Dalarne skulle hafva denna tiokrona. Men
det var ju så litet; kunde han ej sända mer?

Låt oss se. Han går ut till en fabrik och omtalar där för
några troende arbetare brefvets innehåll, genast hopsamlade 
de tio kronor. Nu kom han till maskinisten i maskinrummet. 
Leende åhörde denne hans ärende och lade fem
kronor i hans hand. »Ett löfte till Herren äro dessa fem
kronor», sade han. »I går kunde jag ej få ångmaskinen att
gå. Alla försök att få den åstad voro fruktlösa, och felet
stod ej till att upptäcka. Hvarje ögonblick fruktade jag en 
katastrof, på grund af det höga ångtrycket. I min ängslan
gick jag bort i en vrå och föll på knä samt bad : »Herre,
visa mig hvar felet är, att ej maskinen går, och jag vill
gifva till missionen eller någon fattig fem kronor.» Jag
steg upp från bönen och gick bort till den fräsande
maskinen. Då upptäcker jag en skruf, som lossnat. Och 
ögonblickligen var felet af hjälpt.»

Sålunda hade nu tjugufem kronor samlats till det troende 
dalaparet, och Herren hade gjort det. »På Herrens
berg varder det försedt.» Må vi lägga det på våra hjärtan,
att vi vänta allt af Herren.

P.

*
Spanska flottans tillstånd morgonen efter slaget vid Cavite.
Löjtnant Hobson och hans män spränga "Merrimac" i luften.
Evangelium i Spanien.

Af Efr. Sbm.

Om Spanien, det sköna, stolta Spanien, kan man säga, att det drabbats  
af samma dom, som Jesus uttalade öfver Kapernaum. Om
än denna dom, hvad Spanien beträffar, ej utsträckts så långt som
den öfver Kapernaum, så har dock äfven Spanien sjunkit från en
betydande höjd till ett betänkligt djup.

Få länder hafva af Gud utrustats med så många förmåner som Spanien.
En underbart skön natur, det härligaste klimat, en rik jordmån, gynnsamma
samfärdsmöjligheter, samt ett både andligt och lekamligt utomordentligt rikt 
begåfvadt folk; allt skulle kunnat samverka för att höja landet till ett af jordens förnämsta.

Det fanns ock en tid, då Spanien trädde fram i främsta ledet bland 
stormakterna. Icke nog därmed att dess konungar på den tiden angåfvo tonen i,
hvad man nu kallar, »den europeiska koncerten». Spaniens öfvervälde sträckte
sig då till alla världsdelar. Filip II kunde kalla sig »härskaren öfver de båda
Indierna» och skryta med att solen aldrig gick ned i hans rike.

Men framgångarne och rikedomarna alstrade högmod, och därifrån var
vägen icke lång till fallets brant. Då Gud ej blef ärad, måste han återtaga sina
gåfvor. Spaniens regenter måste sålunda se icke blott den ena juvelen i form af
besittningar efter den andra plockas bort ur deras krona -- några af de sista
hafva ju nyss bortryckts genom kriget med Amerika --, utan de måste ock med
smärta se sitt land hemfallet åt fattigdom, okunnighet och, värst af allt, åt de
sorgligaste inre slitningar.

Det gafs också en tid, ja, åtskilliga tider, då sanningens ord erbjöds 
nationen, och då denna var på väg att vinna den största rikedom, ett folk kan
äga. Redan i kristendomens första år synes evangelium hafva blifvit  
förkunnadt i Spanien och det af ingen mindre än af aposteln
Paulus. Och under århundradenas lopp hafva många sanningskämpar  
uppstått där, män, inför hvilkas bild å historiens blad vi
med vördnad och beundran dröja.

Här såsom allestädes hafva dock dessa vittnen för sanningen
oftast blifvit missförstådda, hatade och förföljda. Och i Spanien,
inkvisitionens land, har man den tvetydiga äran att kanske hafva
gått längre än annorstädes i förföljandet och pinandet af Jesu sanna
lärjungar.

Den, som vill studera evangeliets utveckling i Spanien, bör begifva 
sig till en utkant af Madrid, till en plats benämnd Quemadro
de la Cruz.Den åt korset helgade förbränningsplatsen. Börjar man gräfva i jorden där, såsom det nu göres
för grundläggningsarbeten, så skall man finna marken bestå af många
olika lager, det ena öfver det andra. Först ligger på sanden ett
lager af aska kol och brända ben; därpå ligger ett lager sand, tydligen 
kastadt öfver lämningarna efter ett bål. Så följer ett nytt
hvarf kol och aska med ett annat hvarf sand däröfver. Detta upprepas 
gång på gång. Med underliga känslor betraktar man dessa
heliga vittnesbörd, ty de utgöra de sista lämningarne efter en mängd
af Spaniens ädlaste söner, hvilka där måst bestiga bålet för trons
skull. Liksom geologen af de olika jordlagringarne kan sluta till ett
lands geografiska utvecklingshistoria, så kan man här på det mest
vältaliga och gripande språk läsa det öde, evangelium haft i Spanien.

Bland den stora skaran ädla spanska troshjältar få vi nu blott
stanna för minnet af en, huru lockande det än vore att framdraga
fleras rörande historia. Denne enes namn är Manuel Matamoros.

Pastor Fliedners gymnasium i Madrid.

Manuel Matamoros härstammade från en rik och förnäm
släkt. Hans fader var öfverstelöjtnant och själf hade Matamoros
hunnit rätt långt i de militära graderna, då han lärde känna 
frälsningen genom tron på Jesus, och därigenom kastades in i nya 
förhållanden. Medlet, hvarigenom Matamoros kom till sanningens 
kunskap, förtjänar omnämnas till uppmuntran för alla, som med 
vittnesbörd eller genom traktatspridning söka tjäna Herren. En 
italiensk munk, som omvändts till protestantismen, gaf en gång en 
traktat åt en spansk, katolsk präst. Herrens ande var med ordet, så
att denne ock blef omvänd och en nitisk bekännare. Han lämnade
i sin ordning en traktat åt en spansk advokat, Ruet, med den 
påföljd, att denne kom till tron och blef ett medel till mångas 
frälsning. För sin bekännelse förvisades han till Gibraltar, och där 
sammanträffade Matamoros med honom och vanns genom hans umgängelse 
för Kristus.

Matamoros kastade sig snart med hela sin eldiga själ in i arbetet 
för Spaniens evangelisering, och hans nit kröntes med sådan
framgång, att man i alla protestantiska länder uti hans verksamhet
hälsade gryningen till en ny dag för Spanien.

Men ordets fiender sågo ock huru farlig han var för dem, och
det dröjde ej länge innan de lyckades fängsla honom och medelst
de vanliga medlen, falska vittnen och orättfärdiga domare, få honom
dömd till nio års tvångsarbete. Rättegångstiden var en tid af 
obeskrifligt lidande för Matamoros och hans medfängslade. Vi vilja ej
uppröra känslorna med några beskrifningar häraf. Det är tillräckligt 
att anföra ett hans eget yttrande: »Om jag skrefve flera ark
och betjänade mig af det starkaste språk, skulle jag ej lyckas förklara 
hvad jag utstår.» Men trots detta kunde han ock skrifva:
»Jag är fullkomligt lugn. Hvarje nytt lidande min svaga kropp genomgår 
är en orsak att föröka min glädje och stärka min tro.
Själen kan af kärlek till Herren fröjdas under de värsta plågor. Icke
blott ett, utan, om jag hade, tusen lif, ville jag i Jesu namn uppoffra 
dem för hans saks befrämjande.»

Matamoros slapp dock att gifva sitt lif för bödlarnes händer.
Att ädla och rättskaffens män så långt fram i upplysningens 
århundrade -- det var 1868 -- midt i Europa behandlades så förfärligt 
för sin tros skull upprörde hela den protestantiska världen.
Från alla håll höjdes protester mot Spanien. De utländska sändebuden 
i Madrid lade sig ut för fångarne, och då ej ens det hjälpte,
sändes en deputation, bestående af de mest framstående kristna
från flera protestantiska länder till drottning Isabella af Spanien, för
att söka beveka henne. Äfven Sveriges kristna voro lyckliga nog
att hafva en representant vid detta ädla företag uti den fromme
baron Hans von Essen. Detta, jämte ett bref från drottning Elisabet 
af Preussen, blef dock den hårda spanska regentinnan för mycket. 
Dagen innan deputationen skulle hafva audiens lät hon därför 
befria fångarna på det villkor att de genast lämnade Spanien.

Landsförvisningen var dock för Matamoros nästan ett värre
straff än döden skulle varit, ty hans kärlek till det olyckliga 
fosterlandet kom honom att alltid känna smärta öfver att ej få inom
detsamma verka för sina landsmäns frälsning. Hvarhelst han än
befann sig uti England, Frankrike eller Schweiz, var han outtröttlig
att arbeta för Spaniens evangelisering, och lyckades utbilda många
arbetare för detta fält samt skaffa medel för deras underhåll.

Lidandet under fängelsetiden hade dock nedbrutit hans hälsa.
Efter sex års landsflykt fick han hembud, men icke till det sköna
Spanien utan till ett ännu härligare land, till hans rätta hemland,
dit han särdeles under de sista åren mycket trånat. Själf fick han
således ej upplefva den dag, då samvetsfrihet proklamerades äfven
för de förtryckta kristna i Spanien. Men redan 1869, året efter hans
landsförvisning, hade ställningen ändrat sig så, att en af Spaniens
Den först uppförda protestantiska kyrkan i Spanien.

förnämsta skriftställare i rådsförsamlingen kunde under stormande
applåder hålla ett af glödande hänförelse genomandadt tal för 
samvetsfrihetens stora sak, ett tal som gjorde en ofantlig effekt. I de
mest vältaliga ordalag skildrade han den oerhörda orättvisa, hvarom
en så hemsk plats som Quemadro de la Cruz vittnade, och nedslog
med kraft alla invändningar från det klerikala hållet. Nu arbeta
evangelii tjänare åtminstone med laglig rätt i Spanien, om än 
prästerskapets intriger och folkets okunnighet och vidskepelse vållar
dem otaliga svårigheter. Hvad som förnekades Manuel Matamoros
har förunnats en hans broder, som ännu i dag predikar evangelium
i Malaga. Många, som förr fått lida mycket för sin tros skull, fröjdas 
nu åt en friare tid, och de evangeliskas hop blir allt större och
större. De protestantiska missionssällskap, som arbeta i Spanien,
hafva ock tagit väl vara på tillfällena, i all synnerhet kan detta
sägas om den Fliednerska missionen, hvars arbetare genom kärlek,
tålamod och vislighet småningom vunnit folkets förtroende och 
myndigheternas erkännande.

Pastor Fritz Fliedner, välkänd äfven för vårt lands kristna,
är till börden tysk och son till den ryktbare pastor Fliedner i 
Kaiserswerth. I 28 år har han nu fått verka Herrens verk i Spanien.
Under otaliga trakasserier från det katolska prästerskapets sida har
hans mission gått beständigt framåt och uträttat mycket godt. På
ett i sanning underbart sätt har Herren bekänt sig till densamma.
Det är ytterst intressant att höra pastor Fliedner berätta om de 
talrika, märkvärdiga bönhörelser, han fått erfara. Det gymnasium,
hvaraf vi å förestående sida se en bild, hvilket han fått uppbygdt
på en af de bästa platser i den spanska hufvudstaden, är ett 
storartadt monument, vittnande om huru Herren värderar och besvarar
trons bön. Dess byggande rönte det mest energiska motstånd från
de högsta både andliga och världsliga myndigheterna, och det 
kostade flera hundra tusen kronor. Men Herren uppenbarade sin arm
vid flera tillfällen under företagets gång så kraftigt, att vännerna
stodo slagna af förundran och fienderna af häpnad. Nu slippa de
evangeliska i Spanien att sända sina barn och sin ungdom till de 
katolska skolorna, där inga medel skys att beröfva dem tron. Sedan
pastor Fliedner med stora ansträngningar förvärfvat sig spansk 
doktorsgrad, äger han ej blott rätt att från sitt gymnasium sända sina
studenter direkt till universiteten, utan han har själf säte och stämma
i landets undervisningsråd. Och icke mindre viktig är den välsignade 
verksamhet, som i en mängd städer och byar bedrifves med
hjälp af infödda lärare.

Klart är, att denna stora verksamhet kräfver mycket penningar. 
Hittills har det mesta, såsom svar på trons bön, kommit från
Tyskland. Men sedan under de sista åren tyskarne mera vaknat
upp för den inre missionens betydelse hafva bidragen därifrån ej
kunnat blifva så stora. Så mycket mera gläder sig pastor Fliedner
åt att i andra länder, och äfven i Sverige, hafva trogna vänner.
Jönköpings missionsförening har under en lång följd af år troget
understödt den Fliednerska missionen, hvaröfver pastor Fliedner
också uttrycker sin stora glädje. Och visst är, att om våra 
missionsvänner vore mera förtrogna med denna mission, skulle de med
fröjd offra mångdubbelt därför och bedja mer för densamma.

Evangelium går framåt i Spanien, såväl som annorstädes.
Dess motståndare måste böja sig eller krossas. Den drottning, som
i blindt nit dömde Matamoros till landsflykt, blef kort därefter själf
förvisad ur landet. Och då hon just kommit öfver gränsen till
Frankrike, mötte hon i Pau en skara Herrens sändebud på väg till
Spanien med evangelium. De män, som vittnat falskt mot Matamoros 
och hans vänner och dömt en orättvis dom, drabbades alla
af tydliga gudsdomar. Den konung, Filip II, som kanske rasat värst
mot evangelium, skulle nu kunna se, huru den borg i Escorial, som
han rest mot det förmenta kätteriet, nu hyser inom sina murar ett
evangeliskt barnhem.

»Segrande, för att segra», går Kristus fram genom världen.
Är du, som läser detta, med uti hans segertåg?

*

Till dig kommer jag sorgfull och bekymrad, du trofaste 
Gud! Du allena är mitt hopp och min tillflykt. Smärtans 
ord vill jag utgjuta. Din miskund vill jag anropa och
säga: Gud, var mig nådig efter din stora barmhärtighet,
genom hvilken du utgifvit din son för vår skull, genom
honom borttagit världens synder, upplyst alla människor
genom hans kors samt förnyat allting i himmelen och på
jorden. Två mig, Herre, i hans blod, upplys mig i hans
förnedring, förnya mig i hans uppståndelse. Gud, var mig
nådig, icke efter din lilla barmhärtighet, ty 
liten är din barmhärtighet, när du lindrar människors 
lekamliga nöd, men stor, när du förlåter dem deras synder.

Savonarola.

Bränd den 23 maj 1498.

*
C. H. Spurgeon.

(Vid 21 års ålder.)

Då jag tänkte på trons
lif, såg jag framför 
mina ögon såsom i en
syn en hög trappa af ljus,
och jag steg, ledd af en 
osynlig hand, uppför densamma
steg efter steg; då jag hade
stigit upp och gått långt och
högt uppåt, vred den sig 
omkring gång på gång. Jag
kunde icke upptäcka något
stöd för denna upphöjda 
trappa, inga järnpelare, inga 
stenkistor -- den tycktes hänga
i luften.

Under det jag klättrade 
uppåt försökte jag att
se efter hvart trappan ledde,
men jag kunde icke se längre
än just på det steg, där jag
stod; utom att emellanåt 
ljusmolnen öfver mitt hufvud 
delade sig och jag tyckte, att
jag såg den eviges tron och
hans härlighets himmel. Mitt
nästa steg tycktes skola blifva
i luften, och likväl, då jag allt
fort sträckte fram foten, fann
jag, att jag hade ett fäste 
under mig, fast som diamant.
Jag såg tillbaka på de steg,
jag hade gått, och häpnade,
men jag vågade icke dröja,
ty »framåt» var det ord från
rösten, som påskyndade mina
steg, och jag visste, ty tron
hade sagt mig det, att 
vindeltrappan slutligen skulle
upphöra bortom sol och måne
och stjärnor i den outsägliga
härligheten.

Då jag gång efter annan
blickade ned i djupen, utur
hvilka trappan hade räddat
mig, ryste jag öfver mitt öde,
ifall jag skulle slinta från min
ståndpunkt, ty nästa steg
skulle då störta mig i 
afgrunden! Öfver kanten af den
trappa, på hvilken jag stod,
blickade jag med fasa, ty jag
såg ingenting annat än ett
gapande tomrum af svart
mörker, och i detta måste
jag sträcka fram min fot i
tro på att finna ett nytt 
trappsteg under foten.

Jag skulle hafva varit
oförmögen att gå framåt och
skulle hafva satt mig ned i
ytterlig förtviflan, om jag
icke från ofvan hade hört 
rösten af en, på hvilken jag
litade, sägande: »Frukta icke,
ty jag är med dig.» Jag visste,
att denne min hemlighetsfulle 
ledare icke kunde taga
miste. Jag kände, att den
oändliga trofastheten icke
skulle bjuda mig att taga ett
steg, om det ej var tryggt;
och fördenskull står jag 
alltjämt på vägen uppåt, denna
stund lycklig och glad, ehuru
min tro är öfver all min 
fattningsförmåga och mitt verk
vida öfverstiger mina egna
krafter.

C. H. Spurgeon.



*

VÄNLIGHET.

Hur godt ett vänligt ansikte få skåda,
Ett vänligt leende, en vänlig blick,
De komma djupt från hjärtats gömslen båda
Och gifva prägel åt ditt hela skick.
Ett vänligt ord, hur det kan fröjda hjärtan,
Ett leende, en solig blick i smärtan!

Och trycks du själf af sorger och bekymmer,
Sök vara vänlig, vara glad ändå!
Och tänk, då moln din klara himmel skymmer,
"Det är ej blott för mig, som den är grå",
Ack, tänk i minsta grad på egna plågor
Och lämna Gud de oförstådda frågor.

En jämmerdal den är ju, denna världen,
Hvar människa ju vet, hvad sorgen är,
Men blott man får ett leende på färden,
Så lättas mången gång ett tungt besvär.
O, hvarför skall på sådant njugg man vara,
Då ingenting man vinner af att spara?

Var vänlig i ditt hem och mot de dina.
Ej visa dem en sur och trumpen min.
Af sådant brukar kärleken förtvina,
Och akta dig, att skulden ej blir din!
Det kostar dig måhända många strider;
Men -- se blott upp, så segrar du omsider.

Att vara vänlig emot alla andra,
Det är ju ock en kristens dyra plikt,
Den är så törnbeströdd, den väg vi vandra,
Och hvassa stenar finnes det så rikt.
Men många rosor växa invid vägen,
Om du att plocka dem blott är benägen.  

En sådan ros ett vänligt ord kan vara.
O, hvarför icke då uttala det?
Om du därmed tar bort ett törne bara --
Du kanske gör mer godt, än själf du vet.
Hur roligt, att ett hjärta ha hugsvalat
Med kanske blott ett ord, men vänligt taladt.

A.

*
Utsikt af Santiago de Cuba.

Efter många dagar.

Af Jennie Perret.

»Langton Moor, herre? Tåget dit har nyss gått.»

»Kommer det inte något tåg senare?»

»Nej, herre; Hilton-iltåget går visserligen om en half
timme, men det stannar inte vid någon af småstationerna.»

»Så förtretligt! Nå ja, det kan inte hjälpas; jag måste 
resa med 8,30-tåget i morgon. Jag lämnar mina saker i
bagagerummet.»

Sedan Georg Grayton hade aflämnat sitt resgods, lämnade 
han stationen och for tillbaka till sitt logi.

»Här är jag nu igen, som ni ser, fru Milford», sade
han till sin förvånade värdinna; »återkommen alldeles som
den värdelösa slanten i ordspråket.»

»Nej då, herre!» utropade den goda kvinnan, som
hade sagt »farväl» och uttalat sina önskningar om en glad
jul till sin mest omtyckte logerare för endast tre kvarts
timma sedan; »det har väl inte händt någon järnvägsolycka
eller något i den vägen?»

»Nej, men folkträngseln var så stor, att vi blefvo uppehållna 
då vi foro nedåt gatan; min vagn kunde inte komma 
ur fläcken. Detta gjorde, att vi kommo för sent, ehuru
min häst var god och kusken gjorde allt, hvad han kunde,
för att hinna fram i tid. Jag kom fem minuter för sent, så
att jag telegraferade till mina vänner, aflämnade mitt resgods 
och reste hushållsaktigt tillbaka i omnibus. Låt mig
nu få ett stycke bröd och ost till kvällsvard (som ni vet,
drack jag té innan jag gaf mig åstad), och låt mig få frukost 
kl. 7, så skall jag fara med 8,30-tåget.»

Morgonen därpå begaf Georg Grayton sig i god tid
till stationen, och sedan han tillsett att hans nattsäck och
två väl packade koffertar kommit med i bagagevagnen,
slog han sig ned i en andra klassens kupé.

Den ende öfrige passageraren i vagnen var en lång,
mager, medelålders man i tjock resrock och väl ombonad
med schalar.

»Det är ju rätt kallt?» sade Grayton med ett behagligt 
småleende; därefter dröjde det ej en half timme förrän
han, som ej delade sina landsmäns kända motvilja och
misstro mot främlingar, var i rätt lifligt samspråk med sin
medresande.

Han fick snart veta, att hans nya bekantskap nyss
hade återkommit från en ganska långvarig vistelse på Nya
Zeeland, och han lämnade honom en liten bok, som han
nyligen hade köpt och stoppat i sin rockficka.

»Lifvet på Nya Zeeland, af en som pröfvat det», sade
Grayton. »Jag kan just undra om författarens erfarenhet
öfverensstämmer med eder egen.»

Främlingen smålog; då han därefter öppnade boken,
blef han varse ägarens namn.

»Georg Grayton!» utropade han. »Ursäkta mig, får
jag fråga hvems son ni är? Jag kände en viss Georg Grayton 
för flera år tillbaka; kan han hafva varit eder far?»

»Min fars namn var Edvard», blef svaret; »han hade
en bror, som hette Georg,»

»En bror! Säg mig nu hur gammal skulle han vara,
om han ännu vore vid lif?»

»Min farbror Georg lefver, kan jag med tacksamhet
förtälja -- jag ämnar mig i själfva verket resa till honom
för att tillbringa julen i hans hem; hvad hans ålder angår,
så har han fyllt sjuttioett år.»

»Sjuttioett», mumlade främlingen -- »detta är ungefär
samma ålder, min vän Georg Grayton skulle haft; men,
men -- jag såg tillkännagifvet om hans död i en engelsk
tidning för många, många år sedan.»

»Det måtte hafva varit annonsen om hans kusins död,
de voro af nästan samma ålder och hade samma namn;
det var en man, som var mycket olik min farbror.»

»Var er farbror handlande i sidenvaror?»

»Ja; men han hade gjort bankrutt för många år sedan. 
Han hade tagit en skurkaktig person till bolagsman;
så blef han sängliggande i en sjukdom och affärerna gingo
alldeles på tok -- det var inte min farbrors fel.»

»Eder farbrors!» utropade främlingen. »Nej, i sanning, 
icke för så vidt han visar sig vara den man, jag menar 
-- den man, som hjälpte mig att med friska tag begynna 
min lifsverksamhet för åratal tillbaka, så jag var
endast en bondpojke från landet, en främling för hufvudstaden 
och hufvuastadslifvet, och hade råkat i dåliga kamraters 
händer under det jag var lärling hos Grimballs.»

»Jag vet att min farbror hade affärer med Grimball.»

»Ja, då är han samme man -- samma vänliga, goda
människa, som visade mig vänskap i nödens stund. Jag
har honom att tacka för mycket af den medgång, som fallit 
på min lott, han lärde mig att söka gudomlig hjälp och
ledning, och -- jag kan tala om det för eder -- mitt hjärta
sved, då jag läste underrättelsen om hans död -- åtminstone 
trodde jag, att det var hans. Och nu, säger ni, ämnar 
ni besöka honom?»

»Ja, jag skulle hafva varit i hans hem vid tiotiden i
går afton, men kom fem minuter för sent till tåget.»

»En lycklig händelse för mig! Jag hade beslutit annonsera 
om den gode mannen lämnat efter sig några anhöriga; 
men icke väntade jag, att råka hans brorson här.»

»Det är alltid det oväntade som inträffar, eller hur?»
sade Grayton. »Jag är nu i kondition på eder forna plats.
Jag har en god anställning där; jag är inköpare.»

»Jag är glad att höra det! Hvad säger ni -- ni har
eder gode farbror att tacka för allting? Det är just honom
likt! Här är mitt kort, skulle ni vilja lämna honom det,
och om ni ger mig hans adress, skall jag hälsa på honom.»

Grayton sade farväl till reskamraten och steg af tåget.

En halftimme därefter berättade han, sittande framför 
sin farbrors härd, historien om sitt reseäfventyr.

»Mark Rylands!» sade den gamle herrn, då han läste
namnet på kortet. »O, jag minnes honom mycket väl! Och
han har framgång, säger du? Och, bäst af allt, är en Jesu
efterföljare ? Huru uppfyllas icke här den vise mannens
ord: »Kasta ditt bröd på vattnet, ty du skall få det tillbaka
efter många dagar.» Hvilken glad julnyhet! Jag var ledsen 
öfver, att du icke kom i går, Georg, men nu känner
jag glädje öfver att du kom för sent till tåget!»

*
Hvad helst vi läsa i naturens 
bok om skaparen, återstår 
dock ett, hvarom hon
lämnar oss i fullkomlig
okunnighet. Detta ena är
våra själar och huru de
skola kunna blifva »hvita 
som snö». Därom kan
endast bibeln, den gamla
goda boken, upplysa oss,
nämligen genom tvagning
i hans blod, hvilkens födelse 
vi i dessa dagar fira.
»Om våra synder än vore
blodröda, så skola de dock
varda hvita såsom snö.» (Es.
1: 18.)

»Ack, två mig, att hvit
jag må blifva som snö!»

Aug. D.

En snöflinga.

Naturens bok är en intressant och diger bok,
fullskrifven af djupa sanningar, otvetydiga vittnesbörd 
om skaparen, ur hvilkens hand hon framgått. Han
skildras där såsom »den store öfver allt», och hans visdom, 
kärlek, omsorg, godhet och makt står på hvarje
blad omtalad.

Det blad i denna bok, hvilket nu ligger uppslaget
för oss, visar oss vintern med all dess gripande skönhet. 
Liksom »den store öfver allt» gifvit åt sommaren
plantor och blommor i mängd, framsprungna ur jordens
väna sköte, så har han ock gifvit åt vintern sina --
af is. Och äro de mindre sköna för det? Hafva vi
icke alla någon bister vinterkväll beundrat dem och
gladt oss åt dem, då vintern målat dem på fönsterrutan?

Låtom oss betrakta en snöflinga. Om vi uppsamla 
en och lägga den på ett kallt föremål, hvad få
vi väl se? Jo, hvarje snöfjäll är en i sig afslutad,
högst regelmässig och prydlig, mer eller mindre delad
figur. En svag förstoring visar oss att dessa figurer,
som man oegentligt kallar snökristaller, bestå af en stor
mängd små, fina, nålformiga iskristaller. Förgängligheten 
af dessa gör det svårt att länge betrakta dem i ett
mikroskop, men lyckas det, så finner man, att dessa isnålar 
äro sexsidiga dubbelpyramider, hvilkas ytor lifligt
återkasta ljuset. Dessa sexsidiga dubbelpyramider äro
isens egentliga grundform, grundstocken i isdrottningens 
kalla rike.

En snöflingas byggnad är således oändligt skön
och underbar, och detta gäller äfven om hennes skära
hvithet. Huru kläder hon icke -- ofta till julen --
skog, fält och sjöar i rik högtidsskrud! I underbara
festoner hvila snöpartierna på furans grenar, på tak och
stängsel, och är det natt, och månen blickar klarögd
ned öfver landskapet, huru gnistra då ej hans strålar
i fältens billioner snökristaller!

*

Rensning.

En dag såg jag hurusom en kvinna rensade sin
lilla trädgårdstäppa från ogräs. Hon uppryckte
det ena ogräset efter det andra och hade ingen
skonsamhet därmed. Ack, tänkte jag, när jag
gick förbi och såg detta rensningsarbete: Ogräs
växer af sig själft, och mycket arbete behöfs
för att få bort det. Ädla växter däremot behöfva 
planteras och vårdas.

Förhåller det sig icke så äfven uti andens värld?
Det onda -- det rotar sig så lätt i våra hjärtan och
växer så fort upp, medan ädel och god säd däremot
måste sås och väl skötas för att bära frukt. Jag har
märkt huru barn hafva lätt för att uppfatta det onda,
men icke lika snabb uppfattningsförmåga för det goda och
nyttiga. Ett ondt ord, hördt på gatan eller af skolkamrater 
-- ja, det fastnar så lätt i barnasinnet, medan det
ädla och rena måste planteras in -- »pluggas» in dag
för dag.

Detta är min erfarenhet äfven beträffande mig själf.
Ehuru mitt hjärta genom Guds stora barmhärtighet blifvit 
upplöjdt, harfvadt och besådt med ädel säd, märker
jag dock dagligen till min stora ledsnad och sorg, hurusom 
mycket ogräs skjuter brodd och växer upp emot min
vilja, och Gud måste därför hafva mycket besvär med
att rensa mig därifrån. Det svider och gör ganska ondt
understundom i köttet medan detta rensningsarbete pågår. 
Men Gud har icke någon skonsam hand mot
ogräs. Uppryckas måste det eller bortskäras eller uppgräfvas, 
och därtill har Gud många tjänliga verktyg eller
medel, olika för hvar och en, allt eftersom det passar.
Emellertid har jag lärt att förstå, att rensningen är svår,
men den är behöflig, slipningen från alla kantigheter är
svår, men den är behöflig. Bäst är att gifva Gud fria
händer och säga:

Gör som du vill,
Blott du så mig förer,
Att till slut mig hörer
Himmelriket till.

O. B-g.

*
