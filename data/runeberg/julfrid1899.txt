JULFRID
1899
Jönköping 1899.
Tryckt hos H. Halls Boktryckeri-Aktiebolag.
* Jul *

En morgon går upp öfver jorden
I glans af Guds härlighet;
Ett människobarn är han vorden,
Som varit af evighet;
Hans ära, som himlen förtäljer,
Sin boning i stallet han väljer.
Så älskade Gud!

Hur mörk var ej natten och nöden
För flämtande, hopplösa släkt,
Som vandrat i skuggan ocb döden,
När fram bryter morgonens väkt;
Och änglarnas jublande skara
För bäfvande herdar förklara:
Så älskade 6ud!

Så älskade Gud, att han sände
Sin enfödde son till vår jord,
Att sona vår synd, vårt elände
Och bringa oss frälsningens ord!
Så briste i jubel hvar tunga!
Må mänskor med änglarna sjunga:
Så älskade Gud!

O, hjärta, om fjärran du träder,
Blir lifvet så ödsligt ocb kallt;
Men stjärnan från Betlehem gläder
Och sprider sin glans öfver allt;
Hon värmer ditt domnande sinne,
Hon hviskar när julen är inne:
Så älskade Gud!

Axel S.
Hvarför utgör julen en så stor glädjefest?

Julbetraktelse af kyrkoherde S. E. Hagberg.

Text: Luk. 2: 1-20.

I.

Julen har, sedan den först började firas, alltid och
öfverallt blifvit ansedd såsom de kristnas största
glädjefest. Den är så med rätta, och det af många skäl.

Det är en glädjefest, emedan det vi glädja oss
öfver är något verkligt.

Ingen historisk tilldragelse är vissare och kraftigare
vitsordad än den, att Jesus Kristus kommit i köttet.
Ingen kristendomens motståndare, som känner historien,
vågar bestrida det faktum att Jesus är en verklig
historisk person. Själfva den enkla berättelsen om hans
födelse bestämmer så noggrant tid och omständigheter
härför, att den, om den icke ägde verklig historisk grund
för sig, vore synnerligt lätt att vederlägga.

Det är mycket i världen, som människor glädja
sig åt, som sedan visat sig hafva varit blott illusion
utan verklighet. Jag kände en person, som en sommar
varit vid badort och, då han stod färdig att fara
därifrån, gladde sig högeligen, att han genom sin badresa
återvunnit full hälsa. Två dagar därefter, innan han
ännu hunnit sitt hem och fått se de sinas ansikte, var
han ett lik. Så osäkert och ovisst var det glädjeämnet.
Jag hörde talas om en annan, som fått ett större arf,
öfver hvilket han mycket gladde sig. Han uppgjorde
stora och ljusa framtidsplaner för sig och de sina. Kort
därefter gjorde banken, där han hade sina penningar
insatta, konkurs och han förlorade alltsammans. Huru
opålitligt var icke detta glädjeämne! Så är förhållandet
med mycket annat, som i allmänhet utgör ämne för
människors fröjd och glädje. I dag finnes det, i
morgon är det borta. I dag är det ett glädjeämne, i
morgon ett bittert sorgeämne. Huru ofta t. ex. hafva icke
barn, som, medan de voro små, varit deras föräldrars
stolthet och fröjd, sedan blifvit deras hjärtesorg. Men är
det ditt hjärtas glädje att du fått en frälsare, så vet att den
glädjen hvilar på en grund, som aldrig vacklar. När
hälsa och krafter svika dig och lämna dig sjuklig och
orkeslös, så har du ännu din frälsare kvar. När
rikedomen, som möjligen gaf dig mycken hugnad, tar
vingar och lämnar dig åt fattigdomens och nödens hårda
omfamning, så omslutes du likväl ännu af din frälsares
hulda armar; han försvinner icke såsom en skön dröm;
han är en verklig, lefvande i världen kommen person.
Därföre, den som önskar äga ett verkligt, varaktigt och
rikt fröjdeämne, han söke sin glädje i Gud.

   »Glädje utan Gud ej finnes, utan Gud ej finnes frid;
   Tom den lycka är som vinnes, om vi glömma Gud därvid.
   Men ej högsta nöd skall rycka glädjens känsla ur vårt bröst
   Och i både nöd och lycka vi förnimma Herrens röst.»  Ps. 217: 1.

II.

Julen är en glädjefest, emedan den gifver ett
glädjeämne åt alla, ej minst åt de ringa.

Huru kan icke ett enda surmulet ansikte fördystra
en glad familjefest! Man gör ju allt för att få den
bedröfvade glad igen, att han icke med sina tårar måtte
hindra glädjen att vara rätt fri och yster. Är icke månne
detta den innersta tanken i julgåfvorna? Julen är en
glädjefest, då alla känna sig vilja vara glada, därföre
söker man mota ut tårar och dysterhet med gåfvor.
Huru gärna man vill gifva just det, som kan framkalla
glädje! Hos de små lyckas detta så väl. De kunna
ännu vara rätt tacksamma, och tacksamma och glada åt
det lilla. Men det är icke blott i de enskilda hemmen,
man genom gåfvor söker bereda glädje åt de olika
familjemedlemmarne; om julen har man en känsla af sin
samhörighet i den stora människofamiljen. Då, om eljest
någonsin, vidgas hjärtat och man tänker gärna på att bringa
någon glädje och hugnad i de torftigas hem. Du
lyckligt lottade, du gör väl däri! Huru kan verklig glädje
trifvas i ditt hem, där dina barn samlas kring den
lysande julgranen och sina rika gåfvor, om den bistra
nöden framkallar ängslan och bekymmer i din grannes
koja? Hvilken glädje kan du icke framkalla i de
fattiges hem genom en för dig ringa uppoffring! Den glädje,
du bereder andra, smittar ditt eget hjärta. Försök, och
du skall få se!

I det rika fadershuset i himmelen var stor
glädjefest den första julnatten. Alla änglaögon skådade med
hänryckning och fröjd ned till ett afsides liggande stall
i Betlehem. Aldrig hafva små barnaögon så tindrat i
julljusens sken, som änglaögonen tindrade i häpen
beundran, då de blickade ned på det nyfödda Jesusbarnet.
Så stor glädje kunde de rakt icke behålla för sig själfva
i himmelen. Där är man ej van att behålla allt godt
för sig, utan att tänka på andra. När de så se sig
omkring få de se en skara herdar, som icke hafva något
att glädja sig åt i denna kalla julnatt, där de vakta sina
får i närheten af Betlehem. Förlåt att jag låter min
fantasi löpa något litet. Jag tänker att en ängel flyger
fram till Gud och säger: »Gode fader, där sitta i
ängden kring Betlehem några herdar, som alls icke se glada
och lyckliga ut; få vi icke skynda ner och omtala den
glada nyheten om frälsarens födelse för dem, att de, måtte,
äfven de, blifva lyckliga, annars kunna vi själfva icke
vara så glada som vi vilja.» Gud ler ett leende, så
varmt och ljust, att hela himmelen varder upplyst däraf
och svarar: »Skynden, skynden att dela eder glädje med
mina barn på jorden!» När nu änglarne skyndade ned
till jorden, glömde de i brådskan att stänga dörren,
därföre strålade Guds leendes härlighet såsom ett ljushaf ut
öfver herdarne, så att de voro storligen förfärade. En
af änglarne stillar deras fruktan och säger: »Varen icke
förfärade; ty se, jag bådar eder stor glädje, som skall
vederfaras allt folket; ty i dag är eder född frälsaren,
som är Kristus, Herren, i Davids stad, och detta skall
vara eder tecknet: I skolen finna ett lindadt barn
liggande i en krubba.» Under sköna lofsånger återvände
änglarne till himmelen.

Detta är ju ett högt och härligt föredöme. Låt oss
flitigt efterfölja det!

Älskade vänner, hvilken rik julgåfva hafva vi icke
fått, och det alla lika. Detta Jesusbarn är helt och
hållet min egen frälsare, men han är ock helt och hållet
din. Låtom oss göra såsom de små barnen omkring
julgranen; de taga hvarandra i frid och glädje i hand
och fröjdas, hvar och en på sitt sätt, åt ljus och
ögonfägnad. Låt oss sluta en tät och kärleksfull
syskonring kring vår Jesus och glädjas åt hans födelse. Ack,
jag är så glad, att jag fått Jesus; jag behöfver honom
så väl; men jag får en dubbel glädje, då jag tänker på
att den gamla gumman därborta i fattighuset också har
fått samme Jesus, ty äfven hon kan icke lefva honom
förutan. Det är så stort för mitt hjärta, att folket här
i vårt gamla kära Sverige har fått denna dyrbara gåfva,
att det genom honom, om det annars vill mottaga
honom, kan komma in på vägen till och göras passande
för himmelen; men dyrbarheten af gaf van mångdubblas,
då jag tänker på att äfven Afrikas svarta, förtryckta
söner, Kinas millioner och Indiens hednafolk samt alla,
alla andra hafva lika del och lika rätt med oss uti
honom, och att vi kristna i Sverige få vara med och göra
änglatjänst och båda dem denna glada tidning. Må vi
icke stänga dörren till himmelen, utan komma till dem
och låta lysa öfver de mörka hednaängderna kärlekens
himmelska, värmande ljus!

III.

Julen är en glädjefest, emedan Jesus, festens
föremål, skulle återställa det, som genom syndafallet
förlorades.

Genom syndafallet förlorade Gud i höjden sin ära
bland människorna, jorden förlorade sin frid och
människorna sitt välbehag hos Gud.

Gud förlorade sin ära. Visserligen är Guds ära
sådan, att den i och för sig icke kan förloras, likasom
solens glans är sådan, att den icke kan mistas. Men
vi säga att Gud förlorade sin ära i samma mening,
som vi säga att solen förmörkas, då ett svart moln eller
något annat föremål beröfvar jorden värmen af hennes
ljus eller, såsom vi säga, att solen går ner, då jorden
vänder en del af sin yta ifrån henne. Solens glans och
skönhet är ju lika stor bakom det mörka molnet eller på andra
sidan af jorden, men för jordens innebyggare har den
försvunnit. Så mistade Gud sin ära bland människorna.
»De hafva icke ärat ej heller dyrkat honom såsom Gud.»
Gud var kärleken såsom han förut varit, han var
barmhärtig, god, rättvis, helig och allvis, såsom han förut
varit, men de värmande strålarne af detta evigheternas
urljus kunde blott sparsamt genomtränga det tjocka
mörkret af våra synders moln. Den ära och tillbedjan,
som med rätta tillkom Gud, framburo människorna åt
de stumma afgudar, som oftast utgjorde sinnebilder af
de krafter Gud till människans nytta nedlagt i naturen.
Så hafva de »ärat och dyrkat det skapade framför
honom, som är skaparen». Genom Jesus skulle åter
rättfärdighetens sol uppgå för människorna och med sina
värmande och lif gif vande strålar genomtränga och skingra
syndens svarta moln. Likasom solens uppgång är från
öster allt intill väster, så har gången af rättfärdighetens
sol varit. Ifrån Österlandet har den trängt alltjämt väster
ut. Från Asien till Europa, från Europa till Amerika har
den trängt, och nu har morgonrodnaden visat sig på
Asiens vidsträckta slätter. Snart skall hela jorden vara full
af Herrens kunskap och alla länder och folk och
tungomål skola instämma i änglarnes sång: »Ära vare Gud i
höjden!» Men likasom den uppgångna solens strålar
icke få eller kunna glädja allas ögon, så se långt ifrån
alla människor glansen af Guds ära och härlighet, fastän
människor rundt omkring dem fröjdas i dess sken. Den
blinde ser ej solens ljus; många »älska mera mörkret
än ljuset, ty deras gärningar äro onda», och dessa
gärningar vilja de vara och förblifva uti. Huru klart
lyser icke i vår tid evangelii ljus! Huru många äro icke
ändå de som intet se och intet förnimma! De vända
sina ögon bort från krubban i Betlehem, de förakta
och förkasta Jesus, och på samma gång beröfva de Gud
hans ära, ty »den som icke har sonen han har heller
icke fadren». Käre, böj dig för Jesus, mottag honom i
ditt hjärta såsom din egen frälsare och ljuset skall ock
uppgå för din själ, sopa bort alla dina synder, såsom
den uppgående solen stryker bort morgonens moln och
nattens dimmor, och äfven du skall med fröjd kunna
sjunga med: »Ära vare Gud i höjden!» Från jorden
hämtas dock, under det seklerna hvälfva sitt hjul, en
skara, den man till slut icke skall kunna räkna, utan,
enligt löfte till Abraham angående trons säd, skall vara
talrik som sanden i hafvet och stjärnorna på himmelens
fäste, hvilken skara jubilerande skall stå inför tronen
och sjunga Guds och lammets pris. Med glädje lyfter
deras ande sina vingar och far upp till det ljusa
fadershemmet från lifvets oro och strid. Än spörjes om en,
än om en annan af Jesu kära barn, att de fått hembud,
och ofta få de en rik ingång i sin Guds rike. Snart
stannar elievagnen vid din och min dörr och vi få
aflägga vår mantel och nedlägga vår staf. Ack broder,
syster, är du redo, om de brinnande hästarne just nu
stannade framför dig? Och när så skaran till slut är
fulltalig, och vi stå där alla bärgade för evigt, där, dit
många af våra kära, som rycktes ur vår famn, gått förut,
när vi stå inför Guds och lammets tron, huru skall icke
sången från fulla och saliga hjärtan tona: »Ära vare
Gud i höjden!»

Genom synden förlorade jorden sin frid. Huru skönt
susade icke palmerna i edens lustgård! Hvilken ljuf
harmoni och frid rådde icke öfverallt! Så kom fallet,
och såsom genom ett hemskt trollslag blef allt
förändradt. Nu företer jorden, i stort sedt, ett allas krig mot
alla. Människa emot människa, djur emot djur, växt
emot växt, alla söka de, den ene på den andres
bekostnad lefva och komma fram. Alla tänka på sig själfva,
ingen på andra. Hvilken sann men hemskt målande
skildring gifver icke oss Guds ord om denna ofrid
särskildt i människovärlden: »Alla hafva afvikit,
allesammans hafva blifvit onyttiga, ingen finnes som gör godt,
det finnes icke en enda. En öppen graf är deras strupe,
med sina tungor bedraga de, huggormars gift är under
deras läppar. Deras mun är full af förbannelse och
bitterhet. Deras fötter äro snara till att utgjuta blod.
Förödelse och elände är på deras vägar och fridens väg
känna de icke. Guds fruktan är icke för deras ögon».
(Rom. 3: 12-17). Men se, med Jesu födelse har åter
en fridsvind börjat blåsa öfver jorden! Sedan den börjat
blåsa skall den aldrig mer upphöra att göra det, till
dess den från jorden utträngt alla hatets och stridens
stormbyar. I det tysta går denna Jesu Kristi fridsluft
fram öfver vår jord, ända till dess den sopat bort alla
syndens pestsmittor. Härligt månde det blifva på
jorden då profetian i änglasången: »Frid på jorden»,
kommer att uppfyllas. Profeterna hafva fjärran ifrån skådat
denna tid, och huru ljuf och målerisk är icke deras
skildring däraf! »Han (Jesus) skall döma de arma med
rättvisa och med rätt skipa lag åt de lidande på jorden,
och han skall slå jorden med sin muns gissel och dräpa
de ogudaktiga med sina läppars anda. Och rättvisa skall
vara hans länders bälte och trofasthet bältet om hans
höfter. Och varg skall bo tillsamman med lamm och
leopard ligga ibland kid och kalf och ungt lejon och
gödboskap om hvarandra, och en liten pilt skall leda
dem. Och ko och björn skola tillsamman gå i bete och
deras ungar ligga tillhopa och lejonet skall äta strå
såsom oxen. Och ett spenabarn skall leka vid en
huggorms hål, ett afvändt barn skall utsträcka sin hand till
basiliskens kula. Man skall intet ondt och fördärfligt
göra på hela mitt heliga berg, ty landet skall vara fullt
af Herrens kunskap, likasom vattnet täcker hafvet»
(Es. 11: 4-9). Det i Betlehem födda Jesusbarnet skall bringa
allt detta i stånd på jorden. När Gud öfver jorden
verkställt sina vredes domar och Guds lamm vunnit
sina segrar, då skall det tusenåriga riket med sin frid
ingå öfver jorden. Då skola alla frälsta i himmelen höja
jublande stämmor till Guds lof, då skola jordens
lyckliga innevånare med dem höja sina röster, och då skola
träden klappa i händerna och hela skapelsen fulltonigt
instämma, alla sjungande änglasången: »Ära vare Gud
i höjden och frid på jorden!» Vill du, min broder,
bidraga att påskynda ankomsten af denna tid, lef då helt
för Jesus och sök att så rättfärdighetens och fridens sade
genom dina ord och ditt lif.

Slutligen hade människorna genom syndafallet
förlorat Guds välbehag. Jesus är kommen för att återgifva
dem äfven detta.

Guds välbehag kan aldrig hvila öfver det orena och
orättfärdiga. Att Kristus skall återgifva oss Guds
välbehag, vill därföre säga, att han skall åter upprätta oss
ur synden och åter ställa oss rättfärdiga, heliga och
täcka. Han börjar med vår inre människa. Genom tron
på Jesus födas vi på nytt. Denna nyfödda människa
är ändelig, d. v. s. hon liknar honom, som framfödt henne.
Mot denna heliga, andeliga nya människa står i ständig
och oförsonlig strid den gamla naturen, född efter
köttet, hvilken ännu bor i vår kropp. Med Jesus skall
anden segra, och till slut skall Herren ställa oss inför
Guds ögon hela och felfria, utan fläck och skrynka.
Medlet är Jesu blod. »Saliga äro de som två sina
kläder, att de må få tillträde till lifvets träd och genom
portarna ingå i staden.» Alla fläckar, synder och fel
kan blodet aftvå. När vi så ställas rentvagna inför
Guds tron till en beundrande åskådning för alla Guds
änglar, då skall Guds öga åter med välbehag hvila på
sonens brud, som han med sitt blod köpt sig från
jorden, och hela änglasången: »Ära vare Gud i höjden,
frid på jorden, och till människorna ett godt behag!»
gå i sin saliga uppfyllelse.

Gifve Gud att detta verk, Kristi stora frälsareverk,
med stora steg måtte närma sig sin fulländning!

Amen.



Vårt kongungapar.

När Israels barn ej längre
ville låta sig regeras af Herren
genom domare, utan af Samuel
begärde en konung, »såsom alla
folk hafva det», gaf Gud dem en
sådan, och så länge denne
vandrade på hans budords stigar och
de följde honom efter, gick det
dem väl och deras gränser blefvo
vidgade så inåt som utåt. Utan
tvifvel är ock det monarkiska
styrelsesättet öfver folken det af
Herren själf instiftade att gälla
provisoriskt i denna syndens och
ofullkomlighetens tidsålder och i
sin fulländning när han åter
fattar härskarespiran för att omedelbart regera öfver jordens nationer.
En furste med auktoritet och makt måste människorna hafva att
subordinera under och se upp till, det må nu vara Herren själf
såsom den högste och evige regenten eller i hans ställe någon
människa, som han satt därtill. När såg man väl ett land, som på
längden lät sig styras af annan myndighet än den furstliga, och där det
för en tidsperiod eller flera händer, råder alltid oro, förvirring och
osäkerhet.

Med visshet ha ock vårt lands innebyggare sin af gammalt
nedärfda, djupt rotade kärlek till konung och konungahus och sin
i stort sedt orubbliga laglydnad under dessa näst Guds nåd att tacka
för det lugn och de i flera afseenden gynnsamma förhållanden,
hvarunder de i jämförelse med andra nationer sedan länge lefva. Och
detta tillstånd blir så mycket lyckligare då på tronen sitter en furste
med så upphöjda tänkesätt och af Gud begåfvad med en sådan
vishet och förstånd som vår nuvarande konung, Oscar II, och
därjämte vid hans sida en så ädel och god furstinna som hans gemål,
drottning Sofia. Välsignelserna af dessa vårt konungapars
framstående egenskaper sprida sig säkerligen vida längre och äro mera
djupt ingripande bland vårt folk än vi ana, för att nu ej tala om
att de sträcka sig långt utom våra gränser. Huru ofta har ej t. ex.
som ett uttryck häraf konung Oscar i stället för svärdet tagits till
skiljedomare mellan andra nationer vid afgörande af deras tvister,
och hvem känner de rådslag, som gifvas bakom kulisserna mellan
folkens regenter och deras närmaste, eller den betydelse de ha för
den nationella utvecklingen i de olika länderna!

Och gå vi till vårt lands inre förhållanden, huru kunna vi ej
vid närmare eftertanke skönja inflytelserna från tronen inom den
öfriga kungliga familjen, bland regeringens medlemmar, i
regeringshandlingarna och ut i de minsta detaljer af det folkliga lifvet. En
annan konung med andra tänkesätt och en mindre gudfruktig
drottning och vi skulle förvisso i flera afseenden ha det annorlunda
ställdt än vi nu ha det.

Men det är särskildt i ett hänseende som Oscar II:s och hans
osynliga hands i regeringsärenden goda genier i dessa dagar visa
sig: det är i förhållandet till brödrafolket, Norge. Från olika håll
har konungen fått uppbära mycket klander för sin hållning i
unionsfrågan, och i enskilda fall ha kanske många ur skilda
synpunkter haft anledning att undra öfver densamma. Men man må
härvid betänka, huru ytterst kinkig hans majestäts uppgift i detta
stycke är. Han är konung lika mycket öfver Norge som öfver
Sverige och måste söka att tillgodose det ena rikets intressen lika
mycket som det andras. Och hvar och en som försöker sätta sig
in i en dylik ställning skall finna, att det fordras mer än vanligt
mänskligt förstånd och urskillning för att under sådana
omständigheter och med de mot hvarandra stridiga önskemål, som nu råda
inom unionen, lotsa denna igenom de farliga skären och in i
lugnare farvatten. Men huru har det ej hittills lyckats vår konung att
reda upp den trassliga härfvan och undgå de svåraste, mången gång
fruktade utbrotten af en tvist mellan bröder. En annan skulle
kanske ej ha lyckats så bra, och måhända skulle vi med en
annorlunda beskaffad man vid det unionella statsrodret ha befunnit oss
i ett helt annat och sämre predikament än där vi nu stå.

H. M:t Konung Oscar II i sitt arbetsrum.

Ja, sådan är i korta drag den nu öfver 70-årige monark,
hvilkens bild här återgifves där han sitter i sitt arbetsrum å Stockholms
slott, sysselsatt med de angelägenheter, som i mer än ett fjärdedels
sekel tagit hans mesta tid och allvarligaste tankar i anspråk:
omsorgen om »brödrafolkens väl». Huru många impulser, af hvilka vi
alla i större eller mindre grad fått del, hafva ej utgått från detta
gemak, och hvilka vidtgående förslag, hvilkas verkningar sträckt sig
öfver land och folk, ha ej här blifvit genomtänkta och stadfästa.

Vidare visar oss Julfrid i år en vy af kungliga slottet i
Kristiania, där konungen har att uppehålla sig någon tid hvarje år,
»hvis ikke vigtige Hindringer møde». Det är beläget på en höjd
i stadens västra del i ena ändpunkten af den förnämsta gatan
därstädes, Karl Johansgaden. Rikt på alster af norsk konst och
omgifvet af en vacker öppen park är det ej så stort som det
motsvarande residenset i Sverige, hvilket de flesta af tidningens läsare
torde hafva sett, men det är yngre än detta -- uppfördt efter en
ritning af Linstow 1823-1848 -- och därför väl äfven modernare
än Nikodemus Tessins skapelse i den svenska hufvudstaden.

I denna samlas nu, när vi i våra hem studera Julfrid omkring
granen och brasan, äfven den skandinaviska halföns kungapar med
dess familj till högtidsfirande och julefröjd. Må vi tänka på dem i
våra böner och erinra oss hvad godt vi ha äfven därutinnan, att vi
i lagens skydd få dyrka Gud och lefva i många gynnsamma yttre
förhållanden under en huld konung och hans för honom och oss
alla säkerligen bedjande trogna gemål. Därigenom fullborda vi ock
Kristi lag, som bjuder oss att jämväl hafva, åkallan och förböner
för konungar och all öfverhet och som säger oss:

Frukten Gud, ären konungen!

Hmn.
Kungliga slottet i Kristiania.




Var mild!

All bitterhet och häftighet vare fjärran från
eder, äfvensom all ondska. Efes. 4: 31.

Som hagelskuren landtmans fält förstör,
Så skadar den, som strax är snar att klandra.
I häftigt mod man månget misshugg gör
Och krånglar till för både sig och andra.
Ty den som dömer utan vishet är
Liksom en jägare, den bindel bär.

Ett dåligt lynne är ett stormigt haf,
Där månget skeppsbrott timat under åren.
Vår ondska ständigt kortar lyckan af,
Men mildhet verkar som ett regn om våren.
Ett vresigt sinne dräper husets frid
Och skapar vinter midt i sommarns tid.

Säll den, som godhet i sitt hjärta bär
Och tänker vist och handlar, som han tänker.
Hvi är du vred? Se Herren Gud är när,
Sin blick på dig i tålamod han sänker.
Hur många fel har icke du -- nåväl,
Till saktmod, saktmod har du stora skäl.

Med samma mått, hvarmed vi mäta ut,
Oss skall ock inmätt under lifvet blifva;
Barmhärtigheten kommer längst till slut,
Vi få den dom, som vi åt andra skrifva.
Det finns en sanning snarlik kattens klor --
Och det är den, hvari ej kärlek bor.

På klippig kust är krångligt lägga till,
Och uppför backen är det svårt att draga;
Men den är tanklös och far mycket vill
Som tror det bättras, om vi bara klaga.
Den största faran är ett hetsigt blod,
Hvad vi behöfva det är -- tålamod.

Hvad har du där? En staf. Släng honom bort!
Den blef en orm, som slingrade i sanden.
Men på Guds bud grep Moses inom kort
Den ormens stjärt -- och se, den vardt i handen
En staf ånyo -- men en understaf,
Hvarmed han delade det Röda haf.

Så, om vi fatta hvarje pröfning rätt,
Skall den till nytta för vår vandring blifva;
Mot otrons ok är trons dock ganska lätt,
Och tron skall segern i all strid oss gifva.
Ännu som förr sig dela natt och våg,
Blott Herren, Herren leda får vårt tåg.

Var tröst, min själ, hur vinden springer kring,
Guds grund består; ej vågen oss skall dränka.
Din sorg kan vara hans trolofningsring,
Som, dunkel nu, i evighet skall blänka.
Förnöjsam var med lotten, som blef din,
Och bida morgonen, som snart går in.

Men under tiden, o var mild och god,
Döm hårdt dig själf, men mildt enhvar du möter.
Igenom världen strömmar syndens flod,
Och mången oförtänkt mot faran stöter.
En enda gång du vandrar denna stig --
Gif då ett vänligt minne efter dig!

C. B-g.

*
Endräkten i Kristi rike förverkligad genom mission.

Endräkt är att draga ens. Detta innebär att, i olika
fall af dragande, det antingen är en och samme som
drager eller att, om flera draga, de göra det efter samma
regel, och att i följd däraf de dragna dragas till samma
ställe.

Endast i Kristi rike finnes verklig endräkt. En enda är
där som drager, ehuru det sker genom olika personer såsom
medel. Alla, som dragas, dragas ock till samma mål.

Den ende och samme som drager är den helige anden;
fadrens ande, emedan han utför fadrens uppdrag, och sonens
ande, emedan det är till sonen, i hvilken frälsningen är, som
han drager.

Platsen eller målet, dit anden drager, är de heligas samfund.
Detta samfund, som är ett enda och odelbart, har
många olika namn; såsom en säd, en släkt, ett folk, en brud,
en hjord; vidare ett hus, ett tempel, en byggnad, ett fårahus,
en örtagård, ett åkerfält, en stad, ett rike, en församling.
Dessa olika namn användas icke för att uttrycka någon förefintlig 
tvedräkt eller splittring inom de heligas samfund, utan
för att åskådliggöra olika af dess sidor. Så kallas det en säd,
emedan det är en från Kristus andligen härstammande afkomma; 
en släkt och ett folk, emedan det leder sitt ursprung
från en och samme Gud och fader; en brud, emedan det står
i den innerligaste förening med Kristus; en hjord, emedan
det sammanhålles af samme herde; o. s. v.

*

Endräkten i Kristi rike förverkligas i synnerhet genom
missionen. Däremot förhindras den genom de olika kyrkorna
och samfunden.

I missionsarbetet är det en enda, nämligen anden, som
drager. I kyrkosamfunden är det isynnerhet ledarne och 
intressena, som draga.

Äfven i missionen synes det stundom, som vore det ledarne 
och intressena, som draga. Men det är icke så. Huru
olika det i denna punkt är mellan kyrkosamfunden och missionen, 
åskådliggöres bäst genom en jämförelse mellan ett stillastående 
vatten och den framåt ilande strömmen eller mellan den på 
logen orörligt liggande sädeshögen och den med kasteskofveln 
kastade säden. Hvilken åtskillnad! I det stillastående 
vattnet kunna allehanda föremål, såsom trädgrenar, trädstammar, 
stenar, jordtorfvor o. dyl., länge, ja alltid blifva kvarliggande, 
under det dylika föremål i det strömmande vattneticke förmå följa 
med mer än blott ett litet stycke. Likaså trifvas agnarne och slösäden 
mycket väl i den orörda sädeshögen på logen, under det de vid sädens 
kastande mot vinden icke kunna följa med den strida säden mer än några få
alnar.

Så äfven i fråga om kyrkosamfunden och missionen. Till
och med i de bästa kyrkosamfund kvarstå ledarne och lärarne
vanligen ända till sin död, äfven om de länge sedan mistat
andens lif och äro odugliga att längre vara andens verktyg,
likasom de döda föremålen kvarlågo i det stillastående vattnet. 
I missionen åter orkar en andligt död arbetare icke synnerligt 
länge med för det påkostande i saken, utan blir efter
likt föremålen i strömmen eller agnarne vid kastningen på
logen. I missionen drifves arbetet sålunda af anden, i det
han drager de dugliga arbetarne med sig och verkar genom
dem trots motståndet af kött och blod, men däremot låter de
odugliga afsöndras för deras oduglighets skull och blifva tillbaka.

I kyrkosamfunden få de andligt odugliga icke blott stanna
kvar, utan de anses stundom som dessa samfunds bästa stöd,
hjälp och värn. Sådant icke blott förlamar arbetet, utan hindrar 
all sann endräkt i anden. Ty hvarje människa, som icke
ledes af anden, måste nödvändigt verka för sitt eget jag, 
antingen därigenom att hon direkt, om ock hemligt, förmår
andra att verka för henne eller åtminstone därigenom att hon
hindrar dem att verka för Kristus. Sedt i andens ljus och
med andliga ögon, finnes det i den kristliga verksamheten
lika många söndrande makter, som där finnas arbetare, hvilka
icke dött sig själfva och nu regeras af anden. Däremot utgöra 
alla de arbetare en enda stor enande makt, hvilkas viljor 
genom anden lagts under Kristi vilja, så att de nu följa
honom och verka för hans intressen. Efter syndafallet är allt
mänskligt verk söndrande; det gudomliga åter är och förblifver 
alltid enande. Ju starkare därför det mänskliga är
gent emot det gudomliga, desto större är tvedräkten, och ju
svagare det mänskliga är gent emot det gudomliga, desto
större är endräkten. I församlingens första dagar var endräkten 
mycket stor, emedan apostlarne och deras medhjälpare
voro mycket svaga, ja kraftlösa gent emot den genom anden
kungjorda Kristi vilja, hvarför denna var allena styrande och
härskande. Däremot hafva alla i sig själfva och gent emot
anden kraftfulla personligheter hindrat endräkten i Kristi rike.
Väl uppbyggde de ofta förträffliga kyrkosamfund, men ägde
för Kristi sak ofta ingen annan betydelse än den, att de söndrade 
de heligas samfund för sin och sitt eget samfunds skull.

Hvar och en kristen, som uteslutande ser på en stor
framtid för det samfund han grundlagt, tillhör eller tjänar,
och därjämte på samtidens beundran och ett lysande eftermäle 
åt honom själf, han har i regeln blott en söndrande
och därför hindrande betydelse i Kristi rike. Hvar och en
åter, som likt apostlarne icke ifrar för något visst samfund
utom de heligas samfund och icke ser på nutida ära eller
framtida eftermäle åt sig, han uppbygger bäst de heligas
samfund och främjar endräkten. Glömd kan han väl blifva
på jorden, men han blir bekänd af Kristus och evigt känd
i himmelen.

Dessa för sig själfva döda och för Kristi sak lefvande
och ifrande arbetare finner man hufvudsakligen i missionen.
Därför förverkligas endräkten allra
bäst genom densamma, och det ofta
oberoende af hvilket andligt läger 
eller hvilket kyrkosamfund de tillhöra.
Likasom vid en solförmörkelse allas
ögon vända sig åt solen, så se i regel
i missionen alla på detta enda och
ena: Kristi saks seger och Kristi rikes
tillkommelse. Sådant främjar och måste 
främja endräkten.

K. P.

*

Jag råder dig, att du gör studerandet
och efterlefvandet af Guds ord till din 
hufvudsakligaste glädje och förnöjelse; hvilket
det i sanning är för hvar och en som har
någon smak för Guds sanningar.

Axel Oxenstierna.


MISSONS-SKOLAN 1898

Lärare och elever vid Sv. Missionsförbundets missionsskola 1898.

Översta raden:
J. W. HÅKANSSON 
J. F. GRUFMAN
E. J. EKMAN
N. WIKANDER
J. NORBORG
C. BOHLIN

Andra raden:

G. Nilsson. Småland
A. Liljenstrand. Dalarna
S. Tännkvist. Småland
Emil Enström. Nerike
Fredrik Wennborg. Westergötland
C. J. Lindström. Upland
C. Almlöf. Wermland
J. Ramstad. Norge
Planting. Småland

Tredje raden:

J. A. Ekelund. Småland
J. F. Pettersson. Upland
A. J. Sallén. Östergötland
G. A. Winblad. Wermland
J. W. Lindén. Upland
P. J. Sjöberg. Dalarne

Fjärde raden:

J. A. Lindberg. Westergötland
O. Johansson. Småland
E. O. Buimhoff. Småland
C. P. Westerlund. Stockholm
J. Hammar. Småland
K. J. Fridström. Östergötland

Femte raden:

A. Starbranch. Småland
R. Alm. Småland
V. Zander. Westmanland
A. Sjunnuson. Skåne
A. Holm. Nerike
G. Tornér. Småland
W. Dahlin. Dalarne
K. O. Walldén. Upland

Sjätte raden:

O. Söderström. Upland
C. K. Fridén. Nerike
O. Holmstrand. Ångermanland
P. A. Westlind. Wermland
O. Fryksén. Wermland
N. Ålund. Jämtland
A. Strömbäck. Norrbotten
Lärare och elever vid Johannelunds missionsinstitut 1897-1898.

Foto: L. Larsson, Kgl Hoffotgraf.

A. Kolmodin
L. Norman
Fr. Tivell
Wallentin

Aug. Andersson
J. Nilén
M. Holmér
E. G. Holmbrandt

Th. Engdahl
H. N. Arén
E. Eriksson
F. G. Ekholm
A. Renlund
E. Hedberg
V. Rosengren
A. Jakobsson

P. Schaffer
H. Markus
C. Knutsson
F. O. JOnsson
J. W. Lindberg
J. Isaksson
M. Olsson
J. R. Lundkvist

J. P. Johansson
K. Renström
P. Jönsson
P. W. Lidin
L. A. Jonsson
O. E. Feldt

Aug. Dahlbeck
J. Lindberg
Hedda Bergengren
Ragnhild Persson

Pastor G. Hogner.
Föreståndare  för
Svenska kyrkans mission.

Pastor J. E. Edman.
Föreståndare för Metodist-Episkopalkyrkans
Teologiska skola.

Pastor K. A. Kihlstedt.
Föreståndare för
Helgelseförbundets
Missionsskola.

Pastor J. Holmgren.
Föreståndare för
Svenska Missionen i Kina.

Öfverste K. O. Braody.
Föreståndare
för Baptistsamfundets
Missionsskola.

*

Gå till Jesus med allt!

Gå till Jesus med allt,
Som vill trycka dig ner,
Och hos honom blif kvar
Tills sin frid han dig ger!

Gå till Jesus med allt,
Han var frestad som du,
Och den frestade vill
Han ju hjälpa ännu!

Gå till Jesus med allt,
Han har kraft, han har råd,
Och för synd och för brist
Har han oförskylld nåd!

L. S.

*
Några bilder från Huskvarna.

Parti af Huskvarna och Huskvarnafallen.

Öfver branta, med björkar och ekar och allvarliga barrträd
kantade klippor störtar sig Huskvarnaån i svindlande lopp ner
i den fagra dal, genom hvars jämna mark hon sedan sakta slingrar
sig fram till sjön Vettern för att gömma sig i dess sköte. Under
vägen utför klipporna bildar ån flera rätt ansenliga fall; det sjuder
och kokar därnere i djupet, här och där kastar sig vattnet i yster
lek högt upp mot klippväggarne, och, när solen bryter sina strålar
i de klara vattendropparne, gnistra dessa, som vore de diamanter.

En hänförande vy är den, som ter sig från Huskvaraahöjderna.

De majestätiska klipporna, vid hvilka träd och buskar klänga
sig fast i de djärfvaste ställningar; forsen, som brusar i djupet; de
präktiga fabrikshusen och de trefna arbetaretjällen; dalen, som
utbreder sig vid bergåsens fot, med kullar och dälder, ängar och åkrar,
med välbyggda landtgårdar, med den buktande ån och den höga
järnvägsbanken; Vetterns vida vattenspegel och leende stränder;
staden Jönköping, mellan Vettern och två smärre sjöar, nedanför
ståtliga höjdsträckningar därborta i bakgrunden -- allt detta förenar
sig till en utomordentligt vacker tafla.

Därnere vid foten af berget och i dalen ligger en hel liten stad
-- väldiga fabriksbyggnader, täcka villor, arbetarebostäder i små
nätta trädgårdar vid långa, raka gator.

Ej blott »til Lyst» gör ån sin ståtliga färd öfver bergen; hon
är framför allt en nyttig tjänarinna åt den storindustri, hvilken
gjort namnet Huskvarna kändt och välkändt icke endast i Sverige
utan långt utanför vårt lands gränser.

Huskvarna industri har gamla anor. Redan på Karl XI:s tid
förlades till Huskvarna ett gevärsfaktori och ända intill vår tid --
på 1870-talet -- tillverkades uteslutande gevär vid Huskvarna
fabriker. Men från denna tid, särskildt sedan fabriksanläggningen
kommit under sin nuvarande energiska och insiktsfulla ledning, började
en rask utveckling i olika riktningar.

Och nu är man vid Huskvarna mångsidig i sin industri.
Symaskiner, spislar, kaminer, vapen, velocipeder, kokkärl, fotogénkök,
mycket annat att förtiga, allt förfärdigadt med mycken omsorg och
stor prydlighet, -- i en oafbruten ström gå dessa olika alster ut i
världsmarknaden och finna där god åtgång, ty Huskvarna fabriker
hafva namn om sig att lämna arbete blott af bästa slag. En väl
genomförd, minutiös arbetsfördelning låter hvarje arbetare tillfullo
behärska sin maskin eller sitt verktyg, och på så sätt ägnas åt
hvarje enskild del af arbetet den noggrannaste uppmärksamhet.

Högst intressant är det att göra en vandring genom de väldiga
fabrikslokalerna. Här är emellertid icke platsen att i detalj beskrifva
dem. Vare det nog att nämna, att gjuteriet är det största i norden,
att verkstäderna för öfrigt äro talrika till antal och af en betydande
storlek, och att i dessa olika lokaler arbeta mera än 500 maskiner
och omkring 1,100 arbetare. Det hvisslar och fräser och surrar i
hvar vrå, snart sagdt, af dessa arbetets härdar. Men så blir ock
något uträttadt här!

Om man t. ex. blott toge de vid Huskvarna under ett år
tillverkade kaminer och ställde dem på hvarandra, så skulle däraf bildas
en pelare, som vore ett godt stycke högre än Himalajas topp!
Att ledningen af ett så vidtomfattande etablissement, som
Huskvarna fabriker äro, kräfver synnerlig kraft och framstående
förmåga, är uppenbart. I brukspatronen Wilhelm Tham har emellertid
Huskvarna Vapenfabriksaktiebolag, hvilket äger fabrikerna, funnit
rätta mannen för den ansvarsfulla ledareposten, och brukspatron
Thams förtjänst är det väl hufvudsakligen, att fabriksanläggningars
fått en så storartad utveckling.

Såsom arbetsgifvare kan herr Tham tjäna andra sådana till
mönster. Med aldrig svikande intresse, ja, med rent af faderlig
omsorg, vakar han öfver sin stora arbetarekår och hans omtänksamhet
om arbetarnes bästa är allt beröm  värd. Men så har han ock i
rikt mått härigenom vunnit, hvad han väl åsyftat, nämligen
arbetarnes tillgifvenhet och fulla förtroende. Och  det är ju sällsynt nu för
tiden att se arbetsgifvare och arbetare
stå på vänskaplig fot med hvarandra!

I Huskvarna slå socialismens frön
inga djupa rötter. Arbetarne äro väl
aflönade och blifva människovänligt
behandlade, och därför är jordmånen vid
Huskvarna fabriker ej mottaglig för
hatets sådd. Såsom ett ädelt drag af
fabriksägarnes välvilja mot arbetarne må i
dessa »dyrtidstilläggens» dagar anföras,
att redan för ett år sedan erhöllo de gifta
arbetarne vid Huskvarna, utan att de
därom framställt den ringaste begäran,
med anledning af de höjda prisen å
lifsmedel, ett sådant tillägg, uppgående
till två kronor i »aflöningen», hvilken
äger rum hvarannan vecka, för man
och hustru samt 25 öre för hvarje
barn under 14 år i familj, där
barnens antal äro flere än ett, och denna
inkomstförhöjning åtnjuta dessa
arbetare ännu.

Arbetarnes bostadsförhållanden
söker man på bästa sätt ordna, och en
liflig byggnadsverksamhet har på senare
åren rådt vid Huskvarna, framkallad
af det behof, som den tillväxande
befolkningen, hvilken nu går öfver tre tusen personer, kräfver. Många
af arbetarne äga själfva hus på fri grund eller på fabriksbolagets mark,
och bolaget tillhandagår med lån till viss del af byggnadskostnaden
de arbetare, som vilja uppföra åt sig ett eget hem.

För arbetarnes ålderdomsdagar sörjer bolaget genom ett
pensioneringssystem, och åt änkorna och deras oförsörjda barn ägnar
man äfven sin omsorg.

Skolväsendet är förträffligt ordnadt i småskola, vanlig folkskola
och högre folkskola, den senare två-årig och frivillig. I tre större
och ett mindre skolhus undervisas arbetarnes barn af ett femtontal
lärare och lärarinnor.

W. Tham

För arbetarnes andliga behof har fabriksbolaget sörjt genom att
anställa särskild brukspredikant, åt hvilken uppförts en treflig
prästgård, och i en snar framtid torde man komma att bygga egen kyrka
i samhället.

»Sådan herre, sådan dräng», säger ordspråket, och i bästa
mening besannas det på förhållandena vid Huskvarna. Har styrelsen
varit god, har ock resultatet blifvit, att under årens lopp en stam
af trogna, redbara, intelligenta och nyktra arbetare blifvit
bofast där.

De kunna intressera sig, dessa arbetare, för dagens frågor och
för verksamhet i det andliga framåtskridandets tjänst.

Nykterhetsarbetet äger sålunda många anhängare i Huskvarna.

Huskvarna evangeliska
missionsförening, hvilken som medlemmar
räknar ett ganska stort antal arbetare
vid fabrikerna, håller f. n. på att åt sig
uppresa ett missionshus för en
beräknad kostnad af 17 à 18 tusen kronor,
hvartill såväl fabriksbolaget som
brukspatron Tham lämnat bidrag. Till denna
lokal kommer den fria
missionsverksamheten å platsen, med undantag af
frälsningsarmens, som bedrifves i egen
byggnad, att sedermera förläggas. Förutom
missionsföreningen finnes en
ynglinga- och en jungfruförening, båda dessa,
liksom missionsföreningen, lifskraftiga
och verksamma. Ynglingaföreningen är
i besittning af en af arbetare
bestående sångkör, hvars prestationer äro
synnerligen goda.

De religiösa rörelser, hvilka från
»läsarestaden» Jönköping -- belägen
blott på en halfmils afstånd från
Huskvarna -- gått ut öfver Småland, hafva
tidigt sökt sig väg till Huskvarna och
de hafva så småningom satt sin
prägel på hela brukssamhället.
Gudsfruktan har fått säkert rotfäste i många
hjärtan och hem där, och öfver
samhället hvilar en stämning af lycka och frid.

Det ser ju riktigt idylliskt ut på vår bild å föregående sida!
Bilden framställer likväl blott en del af arbetarebostäderna, den
äldsta delen, tillika med brukspatron Thams nyuppförda, slottslika
bostad, jämte åtskilliga fabriksbyggnader.

Ett fabriks- och arbetaresamhälle, sådant som Huskvarna, är i
många afseenden ett mönster för andra dylika anläggningar. Där
man å ömse sidor, arbetsgifvare som arbetare, söker att förstå
hvarandra och är villig att räcka hvarandra handen till godt
samarbete, i vissheten om, att den ene behöfver den andre såsom
kroppens lemmar behöfva hvarandra, där utsår Herren välsignelse.
****

*
Allt till spillo.

»Allt det som var mig en vinning, det har jag
räknat såsom förlust för Kristi skull.»   Fil. 3: 7.

Låt mig gifva allt till spillo,
Jesus för att vinna dig,
Alla gåfvor, alla skatter,
Än så härliga i sig,
Allt, som nånsin kunde ställa
Sig emellan dig och mig!

Låt mig gifva allt till spillo,
Egen vishet, egen dygd,
Egen kraft och egen fromhet,
Som ej helt på dig är bygd,
Och så hafva all min trygghet
I det dyra korsets skygd,

På ditt altare jag sedan
Gladt och villigt offre mig,
Medan jag i mina bröder
Tjänar utaf hjärtat dig,
Du, som gifvit allt till spillo
Och för mig gått dödens stig!

L. S.

*
F. B. Meyer.

Vår Gud, som är
kärleken, och
kärleken i dess renaste
väsende, har gifvit oss
mycket och lofvat oss
mer; hans bästa och
största gåfva är dock
han själf, hans egen
dyrbara, välsignade
närvaro, den är vår lön,
vår stora lön, vår
öfvermåttan stora lön. --
Har du ingenting? Är
ditt lif tomt? Hafva
dina närmaste och
vänner öfvergifvit dig? Står
du ensam och glömd af
alla dem, som följt dig
och stått dig nära
under dina yngre år? Om
så är, svara då på ännu
en fråga: har du Gud?
Ty om du har Gud, har
du all kärlek och allt
lif, all ljufhet och
ömhet, allt som kan
tillfredsställa hjärtat och
uppfylla själen med fröjd.
Allt hvad som är
ljufligt finnes uti honom,
liksom alla färger äro
sammanfattade uti
solstrålen och endast vänta
på att få uppenbara sig.
Att äga Gud är att äga
allt, midt under det man
är i saknad af allt. Att
vara skild från Gud är
att vara utblottad på allt,
midt under det man är
i besittning af allt.

F. B. Meyer.

*

Julen i kojan.

Snön yrde och det var ganska kallt.

Mor Lisa satt framför spiseln i sin låga koja och
njöt af den sparsamma värmen från några furuträd, som
brunno i fyren.

I det lilla rummet fanns ej mycket, som tydde på,
att just någon afundsvärd lott af detta jordiska goda
tillfallit mor Lisa; men rikedom och sann, verklig lycka bo
ju så sällan under samma tak, att man svårligen ändå
skulle kunna misstänka att det drag af inre frid och lycka,
som så tydligt återspeglade sig i hennes anletsdrag, icke
vore öfverensstämmande med verkliga förhållandet.

På bordet låg en uppslagen bibel, ur hvilken hon i
flydda dagar hade hämtat styrka och tröst under pröfningar och
sorger; och, stödd på ordets staf, hade hon gått framåt på den
smala stigen intill nu, alltjämt »genom strid till frid».

Det är julafton, och hon har nyss i den heliga boken läst
juldagsevangeliet. Åter hade hon begrundat berättelsen om den
nyfödde judakonungen, som kom till en fallen världs frälsning.

Hon stapplar -- ty med sextiotre år på nacken går hon ej så
ledigt som förr -- nu bort till sängen, som står vid ena långväggen
i stugan. Där hänger ett fotografi, insatt i en tarflig ram. Hon
flyttar och jämkar på glasögonen, och betraktar därefter med
märkbar rörelse porträttet.

Det är porträttet af »hennes ende gosse» Per, som för cirka
tio år sedan, och ett år efter hennes »gubbes» död, tog
till sjös och sedan endast tvenne gånger låtit höra af sig,
den ena gången från Hamburg, den andra från Liverpool.
Men därefter anlände post efter post, utan att medföra
något bref från honom, -- veckor, månader, år förgingo
och inga underrättelser anlände. Det var således icke svårt
att förstå huru allt hängde ihop, och hvarför aldrig några
underrättelser inlupo från honom, han fanns ej mer i
lifvet -- men däruppe skulle mor Lisa få återse honom,
tilllika med sin i tron på Jesus hänsofne make. Ty fastän
Per, då han lämnade hemmet som en tjugutvåårig
yngling, ej var funnen af Herren, hade dock Herren sedan fått
hans hjärta, hon visste det, emedan hon dag som natt ofta anropat
Gud därom, och »Gud hörer då vi åkalla honom». Vanns icke
äfven Augustinus för himmelen genom sin moders böner?

Det är nu tionde julaftonen, som hon stått ensam, försänkt i
tankar framför detta porträtt, och alltid hade hon slutligen, när
tankarne länge gått fram och tillbaka bland det förflutna, med alla
dess minnen, ofrivilligt hviskat halfhögt för sig själf:

»Om jag bara visste huru och hvar min Per omkommit i
hafvet eller af hvilken sjukdom han kanhända bortryckts, och huru
han då hade det.»

Tyst! Någon nalkas kojan. Nu höres steg i förstugan. I ett
nu öppnas dörren, och in träder en lång, ståtlig man. Det är 
tydligen en främling. Kanske någon som vill låna hus öfver natten?
Han skakar snön ur sitt långa, yfviga skägg, och mor Lisa går
honom till mötes.

»God afton härinne!» hälsar främlingen.

»God afton!» hälsar mor Lisa tillbaka.

»Skulle be att få låna hus öfver natten», fortfor främlingen.

Hon tyckte att han såg så hygglig ut, att hon tryggt kunde
lofva honom det. Hon hade ett ömt hjärta för sin nödställda nästa,
och aktade på hvarje tillfälle, som gafs, att tjäna nästan med det
pund, hon hade anförtrotts, eller med andra ord, på det sätt som
hon kunde.

»Jag har inga bekvämligheter att bjuda herrn på; men vill
herrn ligga på en bädd vid spiseln, så vill jag göra det så bekvämt
jag kan åt honom», sade hon.

Främlingen tackade och beredde sig att aftaga sin ytterrock,
sedan han lossat och satt ned sin ränsel på golfvet, då mor Lisa,
som härunder -- ledd af någon aning -- noga betraktat honom
och sett, att han var klädd i präktiga sjömans kläder, på en gång
utstötte ett skri.

»Är det -- kan det vara -- är det möjligt? Det är ju Per!»

Den gamla vacklade fram mot främlingen och föll i hans armar.

»Mor! mor!» ropade han, på det klara med att han var igenkänd.

Ty det var Per och ingen annan än han.

Men den scen, som i detta ögonblick framställde sig i den låga
kojan denna julafton, då den gamla änkan slöt sin för död ansedde
son i sina darrande armar, var något, värdigt en god målares
pensel.

*

Sedan Per hade flackat hafven omkring, och senast varit i
Melbourne, hade han gripits af hemlängtan och rest direkt hem för
att jula i hemmet, helst under alla de år han varit borta inga
underrättelser från hans moder hade nått honom, ehuru han hade
skrifvit flera bref hem. Hvar dessa hafva hamnat, veta postverken
i de olika länderna, men till sin bestämmelseort hade de ej
framkommit. Anländ till hemorten denna julafton, hade han trött
kämpat sig fram i snöstormen till K. by, hvilken var belägen några
kilometer från hans hem. Här hade han träffat åtskilliga bekanta,
men ingen hade i den skäggige vandraren igenkänt »Per, som
tog till sjös», och han hade, minnesgod af huru hans moder uti
deras stuga beredt en god bädd åt mången trött vandrare,
kommit på den tanken att han kunde, utan att blifva igenkänd af
henne, be henne att få låna hus öfver natten och så, när det
beviljats, i ett lämpligt ögonblick uppenbara för henne, hvem han vore.

Men modersögat var, som vi sett, för skarpsynt för att icke i
den reslige sjögasten, trots det långa skägget, igenkänna sonen.

Nu sutto de emellertid där, sida vid sida de båda, samtalande
med hvarandra.

»Är du kyrkskrifven än i himmelen Per?» ljöd hennes fråga.

Det låg bäfvan i tonen.

»Ja, det är jag, mor», svarade han med en all ovisshet
förjagande ärlighet.

Huru mycket hade hon icke att fråga om och berätta för
honom. Och han sedan!

Det vore svårt att afgöra å hvilkens sida återseendets glädje
var störst.

Men denna julafton var det jul i kojan.

Aug. D.



*

Frikyrkliga samlingslokaler.

Det är icke så synnerligt länge sedan inom vårt land
uppfördes det första s. k. missionshuset. De, som voro med att
uppföra detta, trodde nog icke, äfven om någon skulle
profeterat det, att man inom några tiotal af år skulle hafva en
sådan mängd af dylika hus, som man nu har. Och de, som
hånande skrattade åt det företaget, som några fattiga vänner
togo sig före, att på enskild väg och med frivilliga gåfvor
bygga en samlingslokal, hafva för längesedan kommit på skam.
Detta första hus har åtföljts af tiotals, nej hundratals andra,
så att man f. n. räknar de frikyrkligas samlingslokaler i antal
af omkring 3.000I denna summa äro då inberäknade alla lokaler, tillhörande de olika
frikyrkliga sällskapen inom vårt land. Till vår ledsnad kunna vi ej uppgifva exakta
siffror för hvart och ett särskildt., representerande ett värde af flere
millioner kronor.

Man måste förvånas, då man står inför dessa summor
och besinnar, att alltsammans tillkommit på frivillighetens väg.
Intet statsanslag, inga skatter eller donationer har man haft
att tillgå, utan har det i regel varit de troende själfva, som
på de olika platserna offrat, bedit och arbetat, tills det efter
behofven och anspråken lämpade församlingshuset stått färdigt.
Ofta har man därunder fått bevittna verkligt rörande drag af
gifmildhet och uppoffring, som inför en ogudaktig och hånande
världshop visat hvad den kristliga kärleken förmått uträtta.
De yttre orsakerna till missionshusens uppförande hafva
nog varit mycket olika. I de flesta fallen har det varit ett
djupt behof af att för sin andliga uppbyggelse få ett rum,
där man kunnat samlas omkring Guds ord utan att behöfva
vara bunden en gång för alla till en viss tid och form och
till en lärare, som varit allt annat än andlig. Många hafva
»byggts af prästerna» på så sätt, att de hafva stött de
troende från sig och stängt skolor och sockenstugor för deras
möten, och därigenom hafva dessa tvungits att skaffa sig egna
lokaler. Åtskilliga missionshus finnas också, hvilka hafva
kommit till stånd genom troende och gudfruktiga prästmäns
direkta medverkan. I många fall hafva de lokala förhållandena
varit sådana, att det för folkets andliga bästa varit alldeles
nödvändigt att få ett hus att samlas uti, enär det varit långt
till kyrkorna, och folket därför sällan gått dit. Ganska många
af våra missionshus och kapell torde också, sorgligt nog, hafva
uppförts såsom en följd af olika åsikters och partiers
framträdande ibland de troende med ty åtföljande slitningar.

Hela denna mängd af missionshus och kapell är dock ett
talande bevis för den kraft, som ligger uti Guds ord. De
äro en del af den synliga frukten från de friska andliga
nådesvindar, som under de senaste 40 åren blåst genom vårt
älskade fosterland. Ty hvad är det som gripit massorna och
kommit dem att med hänförelse och glädje offra dessa
ofantliga penningsummor på så kort tid och samtidigt underhålla
hundratals af sina söner och döttrar ute på missionsfälten, om
icke Guds ord, det enkla och ljufliga budskapet om Jesus och
hans frälsning?

Betlehemskyrkan i Göteborg.
Vasakyrkan i Örebro.
Immanuelskyrkan i Sköfde,

Betlehem (Kristiania).
Betelkyrkan i Malmö.
C. Boberg. P. Waldenström. K. Palmberg.
Till en början tog man vid uppförandet af missionshusen
icke så mycken hänsyn till trefnad och bekvämlighet.
Hufvudsaken var att få ett rum, i hvilket man kunde få samlas.
Sedan fäste man sig icke så synnerligt vid, huru det såg ut.
Kom så därtill, att de, som byggde det, voro få och fattiga,
nöjde man sig ofta med att få det halffärdigt, och i detta skick
kanske det sedan fick stå i tiotal af år. Under de allra sista
åren, hvilka äfven i fråga om missionens ekonomiska sida
varit mycket gynnsamma, har man dock sökt afhjälpa detta. Man
har nämligen ganska allmänt börjat reparera, bygga om och
ställa i ordning de äldre missionshusen, så att de blifva mera
passande för sitt ändamål. Och de, som byggt nya, hafva
gjort dem efter bättre ritningar, så att man om många kan
säga, att de äro verkligt vackra och smakfulla, på samma
gång som de äro fria från öfverflödig lyx och grannlåt.

I detta afseende är det ju naturligt, att de troende i
städerna hafva kommit ett stycke längre än på de mindre
platserna. Lokalerna där benämnas också i de flesta fall kapell
eller kyrkor. Många af dem äro verkligt storartade
byggnader, som i uppförande kostat betydande belopp.

Vi hafva i år satts i tillfälle att för Julfrids läsare visa
några af dem.

Den största och äldsta af dessa fem är Betlehemskyrkan
i Göteborg, som är den rymligaste kyrkolokalen i denna stora
stad och en af de största i hela landet. Den är uppförd af
Göteborgs Evangeliska Missionsförening för en kostnad af
omkring 150,000 kronor. Utom själfva den stora salen, med sina
dubbla läktare och sittplatser för mellan 2 à 3 tusen
människor, finnes där flere mindre salar för enskilda möten. Den
har ett vackert och centralt läge i Göteborgs vackraste stadsdel.

Predikant i Betlehemskyrkan är den öfver hela vårt land
så väl kände Samuel Johansson.

I storlek näst denna kommer Betelkyrkan i Malmö,
uppförd för en 12 år sedan af Betelmissionsföreningen i samma
stad. Den har utvändigt ett snedt, något egendomligt
utseende, beroende på tomtens form, men är mycket praktiskt och
på samma gång enkelt inredd och har i det närmaste
sittplatser för 2,000 personer. Predikant är sedan kyrkans
uppförande P. E. Dahlqvist.

Vasakyrkan i Örebro är också helt ny, endast omkring
nio år gammal. Den är uppförd af Örebro missionsförening
och framhålles ofta som ett mönster ibland trefliga
samlingslokaler. Säkert är, att man icke ofta får se en kyrka så
treflig och smakfull som denna och på samma gång så enkel.
Och att den är byggd med förståndig beräkning, kan man
förstå däraf, att kyrkan, som har 1,200 sittplatser och är
uppförd af tegel på en åt alla sidor fri tomt, kostar endast
omkring 40,000 kronor.

Predikant i Vasakyrkan är A. A. Hultkrantz, som förut
under flera år varit predikant i Upsala.

En ännu yngre lokal är den lilla trefliga
Immanuelskyrkan i Sköfde, uppförd för ett par år sedan af Sköfde
stadsmissionsförening. Den är mycket tilltalande både till sitt yttre
och inre. Predikant i denna är Fritz Pettersson från Amerika.

Det femte missionshuset, vår bild visar, är »bedehuset»
Betlehem i Kristiania. Det äges af en »frimenighed»,
motsvarande våra friförsamlingar. Församlingen i Betlehem, som
till största delen består af till Norge öfverflyttade svenskar,
är den största af dem, som äro anslutna till Norska
Missionsförbundet. Den håller sig med två lokaler och två
predikanter. Af lokalerna är Betlehem den största.

Den lilla gruppen i nedersta kanten visar oss tre öfver
hela vårt land så väl kända personer, att någon presentation
af dem ej behöfves. Det är nämligen de tre, som i
allmänhet äro mest anlitade som talare vid våra stora
sommarmissionsmöten, pastor Palmberg, lektor Waldenström och redaktör
Boberg.

Hvile Guds rika nåd och välsignelse allt framgent öfver
den andliga verksamheten i vårt land och i broderlandet!

W. S-m.

*


Fredr. Engelke.

Barmhärtighet.

Se, kristen, upp till honom, som har varit
I jordens dalar midt bland jordisk nöd!
Har du en droppe af hans nåd erfarit,
Hans kärlek smakat, som för oss blef död,
Då vet du om, att för din uselhet
Hos Jesus finnes stor barmhärtighet.

Du vet, att han har lust att sig förbarma,
Han blef de fattiga i armod lik,
Han kom till dem, som voro andligt arma
Med nåd, som kan all världen göra rik,
Men hvad gaf världen honom väl för det?
Han döden fick för sin barmhärtighet.

Nu sitter han, dit ondskans makt ej hinner;
Men till de onda kommer han ännu,
När någon han bland syndens törnen finner,
Han ömmar än med samma kärlek ju.
Och ned sig sträcker hans barmhärtighet
Att frälsa syndaren från uselhet.

Så skön är bilden, som vi skola söka
Att efterbilda äfven i vårt lif!
Ack, broder, vill du icke det försöka
Att likna Jesus, nu barmhärtig blif!
Och då barmhärtighet du en gång fått,
Så dela ut med Kristi gåfvas mått.

Hvar finns ett hjärta, som för nöden ömmar,
Som beder för sin värste fiende,
Som icke hårdt den fallne brodern dömer,
Men delar ömt hans nöd och lidande;
Som icke bättre här på jorden vet
Än att bevisa Guds barmhärtighet?

Fredr. Engelke.

*

Den trasiga sedelns historia.

Af banktjänsteman O. Bång.

En dag var jag tillförordnad kassör uti banken. Det inkom
mycket småsedlar. En del af dessa voro ganska medfarna och
sågo rätt skrynkliga ut. Somliga af dem hade utstått en bitter strid
i lifvet, voro sönderrifna och hopfästa med knappnålar. Det
syntes på dem att deras tillvaro icke hade varit så särdeles angenäm.
Sårade, nötta, skrynkliga och fläckiga inkommo de till banken igen.
Nu var dock deras kamp utkämpad. Kassören lade dem undan i
en särskild låda och där skulle de nu få hvila ut efter sin rundresa,
sedan de tjänat mänskligheten med den gåfva och det pund hvar
och en af dem hade fått. -- Jag hörde i andanom huru dessa
småsedlar resonerade. Ingen utaf dem var numera öfvermodig eller
stolt, ty allesamman voro så illa tilltygade, att de själfva nu
förstodo, att de ingenting hade att berömma sig af. Och likväl var
det flera af dem som hade fått vara till stort gagn i lifvet; ja, fått
rädda människor från svält och andra lidanden samt fått tjäna till
glädje och trefnad på mångahanda sätt.

En del sedlar visste berätta huru de vandrat från banken till
fabrikskontoret. Därifrån förde dem vänliga händer -- fastän grofva
och hårda på grund af det tunga arbete de utfört -- en fredagskväll
till arbetarens hem. Jag glömmer aldrig, sade en gul femma, huru
förunderligt det kändes att komma in uti ett trefligt arbetarehem.
Den glädje jag där såg från hustruns blickar och äfven från de små
barnens, när mannen, hemkommen från sitt arbete och, sedan han
tvättat sig ren, gaf sin hustru en kyss och sade: Jaha, nu har en
vecka åter gått och här har du min aflöning. Använd den på
bästa sätt, min lilla förståndiga hustru. Och kvinnans mjuka hand
omfamnade mig och jag hörde huru hon suckade i sitt inre: Käre
Gud, välsigna min gode makes under svett och möda förvärfvade
aflöning, så att den må räcka till våra behof, att vi ej må sätta oss
i skuld. Herre, lägg din välsignelse till så går det. -- Och följande
lördagsmorgon, sade femman, måste jag tidigt följa med min nya
ledsagerska till torget och där förvandlades jag till många goda
födoämnen och jag märkte hurusom jag genom Guds välsignelse
betydligt förmerades, så att det hustrun köpte räckte till för
familjen. Och jag önskade att ännu en gång få komma uti ett så
trefligt och lyckligt hem. Sedan kom jag ut i handeln och var
mycket i omlopp, men hvad jag här märkte och förnam det låter jag
vara, jag fick emellertid fläck på fläck af människors orena fingrar
och tummar.

Nu är det min tur att berätta, sade en annan liten femma.
Min erfarenhet har varit både sorglig och glädjande. Först fick jag
vandra innesluten i en väska till fabrikskontoret. Kassören där gaf
mig till en hård och otreflig karl. Det kände jag genast, ty hans
hand skrynklade till mig och stoppade mig i byxfickan. När jag
sedan drogs fram ur detta gömställe hamnade jag på en disk och
jag kunde till en början icke riktigt förstå, hvad det var för en lukt
jag kände, den var så besynnerligt frank och stinkande, men kom
sedan underfund med att det var på en krog jag kommit. Här
stoppades jag ner i krögarens penninglåda. O, hvad jag här fick
höra -- det kan jag icke omtala! Svordomar och förbannelser,
slagsmål och gräl hela kvällen. -- O, jag ryser när jag tänker därpå!
Jag kände min djupa förnedring, hvaruti jag kommit, och längtade
efter att snart komma ifrån ett sådant ställe. På måndagsmorgonen
insattes jag åter i banken; det var veckorna före jul. Bankkassören
såg på mig och rätade till mig, jag förstod tydligt att han hade
medömkan om mig och att han tyckte att jag hade gjort en dålig
rund. Han gaf mig sedan till en rik man och i hans fina plånbok
fick jag ligga en tid. Så kom där en dag en man upp på kontoret,
han vecklade upp ett papper, en lista, och på denna stod det:
»Bidrag till fattiga barns skobeklädnad». Plånboken togs fram och
jag och en tia fingo göra sällskap ut. Jag kände nu genast att jag
kom i goda människors händer och att jag skulle blifva till verklig
nytta. Det första jag hörde sedan jag framtogs ur plånboken var
detta: »Tack, Gud välsigne herrn för denna frikostiga gåfva», och
sedan fick jag gång på gång höra huru man bad Gud välsigna
mig. Därefter förvandlades jag till ett par nya skor, som gåfvos
åt en blek, mager och trasig liten gosse, hvars fader var en
drinkare. Kanske det var hans far som första gången erhöll mig och
gick till krogen med sin aflöning i stället för till hemmet -- fy, en
sådan fader! Men denna gång fick jag blifva till välsignelse och för
mitt värde har nu den stackars bleke gossen ett par varma fötter.
Nu är jag nöjd, sade sedeln, sedan han äfven berättat något om
huru det kändes i skomakarens enkla hem och huru mycken glädje
han äfven där såg på grund af den arbetsförtjänst skoutdelningen
till jul åstadkom.

De undanlagda småsedlarne voro talträngda allesamman, de
hade alla haft växlande öden att utstå under sin tillvaro. En del
visste berätta huru de för sitt värde skull fått tillbringa nätter hos
varieté-sällskap och i skökors usla hem. En del hade vandrat ur
hand i hand hos socialister och blifvit så uppskrämda af tal om
dynamit och bomber, strejker och storstrejk att deras silkesfina
nerver blifvit brutna. Andra åter hade haft en sorglig tillvaro i
girigbukars händer, blifvit kastade på kistbotten i mörkret och sedan
fått påskrifven på sin rygg emot sin vilja en så lydande sentens,
som sedan aldrig kunnat utplånas: »Gå nu ut och vandra och kom
igen med tiotusen andra». Det generar mig, sade en af sedlarne,
att hafva denna påskrift på min rygg, emedan jag vet, att om jag
än komme tillbaka med tiotusen andra i mitt sällskap till den
person, som gjort påskriften, så rynkade han ändå pannan och tyckte
det vara för litet. Hu! sade flera af sedlarne och begynte buttra
af frosskakning, de kallaste hem och de kallaste händer vi varit uti
ha varit i giriga människors; ty aldrig sågo vi en solstråle där och
aldrig en glädjemin i deras anleten -- endast surmulenhet och
oförnöjsamhet. När vi skulle utbetalas af den girige voro vi alltid för
stora och när vi inkommo igen voro vi alltid för små. Ja, ja, det
är sant, instämde nu i korus en hel hundrabunt.

I detsamma gjorde en annan femkronesedel tecken till att den
begärde ordet. Jag blef »tionde», sade den med en förnöjd och
strålande uppsyn. Jag kom i varma händer och varma hjärtan
omhuldade mig, därför blef jag också själf varm och till stor
välsignelse. »Tionde» -- hvad är det för något? Det var tyvärr icke
många sedlar som förstodo hvad det var eller haft en dylik erfarenhet. 
»Tionde» -- det betyder att jag blef afskild för Guds heliga
sak, offrad på Herrens altare. Jag skulle ut och tjäna missionens
stora sak. O, huru mitt hjärta klappade af fröjd däröfver!
Välsignande ord och böner fingo mina öron höra och välsignande
händer omslöto mig öfverallt i min väg. Slutligen blef jag utväxlad i
kinesiskt mynt -- cash -- och i sådan form förvandlades jag sedan
till nya testamenten och goda kristliga traktater, hvarigenom
himmelsk välsignelse tillströmmade mången arm opiumrökande kines.
Hela min tillvaro har varit ljus, men först i evighetens stora ljus
skall det blifva fullt uppenbart hvad nytta jag genom Guds stora
nåd fått vara för ett lidande människosläkte, stadt i hedendom och
mörker.

Under detta resonemang af femkronesedlarne inkom i banken
en tia, och det var just om denna jag tänkte berätta något.

Hvarifrån den kom, vet jag icke, men alltnog den var mycket
illa medfaren. Den hade ett stort gapande sår samt rynkor och
skrynkor utan all ända. Kassören tänkte först lägga den undan i
skräphögen bland kasserade sedlar, men så rätade han till den och
jämnade ut vecken, och sedeln lades till dem, hvilka ännu en gång
skulle ut ur banken och känna på lifvets växlingar och strider.
Tiokronan kom denna gång uti en bibelkvinnas händer för utdelning
till en fattig änka med många små barn. Det var i februari månad
innevarande år. Icke så många dagar dröjde det förrän sedeln ånyo
visade sig i banken igen och plirade så vänligt på kassören. Tack,
herr kassör, sade tiokronan, för er hjälp och er vänliga hand, som
upprättat mig. Nu skall jag berätta er min historia.

Innan någon människa kände mig eller någon bankkassör hade
sett mig var jag en oren trasa, som låg i en rännsten och följde
med alla vindar som blåste. Så kom en lumpsamlare och tog upp
mig och stoppade mig i sin påse. Därefter såldes jag till
pappersbruket och här fick jag känna på annat. Först tvättades jag
grundligt ren, sen sönderklipptes jag; kom därefter under de stora
krosstenarne och söndermaldes eller slets i stycken och tvingades sedan
under valsarne, pressades förfärligt, torkades och kom sedan ut
såsom ett rent och fint papper. Detta papper var beställdt för
Sveriges riksbank. Det blef mig förunnadt att danas till en
tiokronesedel, min färgdräkt bestämdes till himmelsblå och min lycka var
gjord, tyckte jag. Nu ångrade jag icke den svåra reningsprocess,
som jag måst genomgå, ty nu skulle jag förhärligas.

Så kom jag ut i världen, ren och oskrynklad, full af hopp och
framtid. Men jag måste tillstå, att min första tidsperiod blef
förspilld på grund af att jag kom i sådana människors händer, som icke
särskildt behöfde mig och äfven i deras händer, som blott förstörde mig
till onyttiga och skadliga ting. Så har jag varit i kortspelares
händer, i kypares och källarmästares. Jag har sett mycken elegans,
stora förgylda krogar, jag har hört mycket skämt och glam i glada
lag, åhört många skåltal. Jag har varit med på baler och fina
tillställningar och således sett mycken glädje i världen. Men hvad har
det varit för glädje? -- tomhet blott, idel tomhet -- och under tiden
har min himmelsblåa färg blifvit mörkgrå. Dock på min sista rund,
herr kassör, när jag kom i bibelkvinnans händer, har jag sett verklig 
glädje och fått vara till verklig nytta. Och nu gör det mig
ingenting, om jag lägges undan, ty nu har jag uppfyllt mitt värf, och
det som jag önskat har gått i fullbordan. Jag har sett glädjetårar
i stället för förut »satans tårar» i glas och karaffer, jag har hört
jollrande barnaröster prisa Gud för min skull i stället för eder och
förbannelser och storskräflande tal förut -- nu kan jag gå hädan i frid.

Bibelkvinnans lena och mjuka hand välsignade mig. Hon styrde
därefter sina steg nedåt gränderna i staden, där de fattiga bo. Högt
uppe i ett vindsrum hade en änka med några små barn sin bostad.
-- God dag, Guds frid! sade bibelkvinnan, när hon steg in, hur
mår ni här i dag? -- Välkommen! Åh, är bibelkvinnan redan ute
för att uppsöka de fattiga i sina kyffen? -- Ja, jag måste tidigt ut
i dag. Jag är skickad af Gud med tio kronor till er och edra små
barn -- jag tänker ni behöfver dem. -- O, kära, hvem har varit så
god och tänkt på mig? -- Gud, som är änkors försvarare och de
faderlöses fader -- tacka honom. Och stora glädjetårar runno ner
för kinden på den fattiga änkan, när hon såg på mig, och dessa
nedföllo och fuktade min blågråa kind. Sedan fick jag höra tack
och pris till Gud hela förmiddagen. Nu barn, sade änkan, skall ni
få äta er riktigt mätta i dag, och barnen jollrade af glädje. Hela
det fattiga hemmet blef solljust för min skull, sade sedeln. Och så
förvandlades jag till många nyttiga saker, som räckte flera dagar
för änkan och hennes barn. Nu har jag sett glädjetårar, nu har
jag fått mätta hungrande små barn och fått värma deras kalla
lemmar vid brasan och hört deras jollrande glädje däröfver. Nu har
jag hört Gud prisas och äras för min skull -- nu är min lycka
gjord, låt mig nu få gå till hvila. -- Och kassören smekte den lilla
sedeln med sin tumme, rätade ännu en gång ut dess fula veck, rynkor 
och skrynklor samt lade den undan för att sedan inneslutas i
hvalfvet och riktigt få hvila ut.

***

Gören eder vänner medelst orättfärdighetens mammon, på det
att, när den tagit slut, de må mottaga eder i de eviga hyddorna.
Luk. 16: 9.

*


Blif stilla hos Jesus!

Blif stilla hos Jesus!
Där är dock alltid bäst --
Vid intet utom honom,
Ditt arma hjärta fäst;
Här skiftar allt i världen,
Och allt förgängligt är:
Blif stilla blott hos Jesus,
Där skiftar ej som här!

Blif stilla hos Jesus,
Om än han döljer sig!
Ack, bakom mörka molnet
Hans eldstod lyser dig 
»I stillhet och förtröstan
Din styrka vara skall»,
Hans staf kan ännu dela
Det röda hafvets svall.

Blif stilla hos Jesus,
Som naken vinträdsgren,
Och träng dig djupt i stammen
Och blif i solens sken,
Så skall det lif, som flödar
I ädel vinträdsstam,
Till mognad också bringa
Din frukt i ljuset fram.

Blif stilla hos Jesus,
När världen dig beler;
Men blif allt mera stilla,
När den dig ära ger.
I dag sjung’s: »Hosianna!»
I morgon ropas det
Ett »korsfäst!» öfver alla,
Som följa mästar’ns fjät.

Blif stilla hos Jesus
Och lägg din hand i hans,
Så får ditt öga skåda
Hans kärleks middagsglans!
Hvad här ej öra hörde
Och öga icke sett,
Det har han allaredan
Åt sina barn beredt.

Blif stilla hos Jesus
När lifvets sol går ner!
Han är den ende vännen,
Som ej dig öfverger.
Blif stilla under vingen,
Som dig mot höjden bär!
Och vet: Af fadershjärtat
Du efterlängtad är!

                   Eric.

*
Palestinabilder.

Många af Julfrids läsare hafva utan tvifvel hört talas
om Syriska  barnhemmet vid Jerusalem och dess
gagnande verksamhet, hvilken vunnit erkännande
inom alla evangeliska missionskretsar. Att detta
erkännande är berättigadt kan man finna däraf, att lektor P.
Waldenström, som under sin Palestinaresa blef i tillfälle att
taga kännedom om förhållandena på platsen, i bref till
Jönköpings missionsförenings ordförande säger
på tal härom: »Mitt omdöme är, att det
är en af de bästa kristliga anstalter där
finnes, väl värdt allt det understöd det
kan få.» Hemmets många svenska
vänner skola säkerligen ock med nöje taga i
betraktande å andra sidan stående vy
därifrån, beledsagad af några kortfattade
upplysningar.

Det är 44 år sedan den nu
åttioårige missionsdirektören Ludvig Schneller,
tysk till börden, hans maka och några
medhjälpare afseglade till det heliga
landet, fulla af evangeliskt nit. Seglatsen
tog den tiden sex veckor och var både
svår och farlig. Huru annorlunda då
emot nu!

De första åren voro fulla af
pröfningar, och mer än en gång frestades
missionärerna att uppgifva arbetet såsom
hopplöst. S. köpte ett stycke jord
utanför Jerusalems stadsmur, men då han
skulle börja bygga möttes han med hån
och motstånd till och med af kristna på
platsen. Det ansågs rent af vettlöst att
under den tidens osäkra förhållanden slå
sig ned på Palestinas landsbygd. Det
var ock ett lif fullt af faror den lilla
tyska kolonien och dess skyddslingar många
år förde. En gång frånröfvades S. på
hemvägen allt hvad han hade, till och
med kläderna, och en annan gång
plundrade röfvare hemmet på nästan allt af
värde. Till slut gick det så långt att
missionärerna måste med vapen försvara
sitt lif.

S. beredde sig nu med blödande
hjärta på att lämna sin älsklingsplan, men
just då grep Herren in och undanröjde
de värsta svårigheterna. Påverkad af de
kristna regeringarne, hvilka ej längre
kunde se sina i Palestina boende
undersåter rättslöst prisgifna åt röfvare och
mördare, nödgades sultanen låta vidtaga
några svaga anstalter till ordningens
upprätthållande. En del bevakningstorn
anlades, och ett af dem blef förlagdt
alldeles intill Schnellerska anstalten, hvarefter arbetet där kunde
pågå i någorlunda trygghet.

Småningom utvecklade det sig till ett omfång, som
stiftaren knappt vågat gifva det i sina drömmar. I stället för
de gamla klippgrottorna och löfhyddorna, som härbergerade
hemmets första skyddslingar, bo dessa nu i ett storartadt
byggnadskomplex, inrymmande ej blott bostäder och
samlingssalar utan ock en högre skola för begåfvade ynglingar samt
åtta olika verkstäder, där eleverna få lära sig hvarjehanda
handtverk. Och sedan 1871 har anstalten ute på
Saronsslätten en blomstrande åkerbrukskoloni. Denna anstalt är
nämligen icke ett barnhem i den hos oss vanliga stilen. Såsom
ett sant »Waisenhaus» (hem för föräldralösa) upptager detta
hem icke blott barn utan äfven skyddslösa ynglingar. Då
eleverna vid 18 års ålder sändas ut från hemmet efter att
hafva fått en grundlig undervisning och i många fall helt
hafva vunnits för Kristus, spridas de rundt omkring i Syrien
eller annorstädes, och häraf inses lätt hvilken oberäknelig
välsignelse anstalten kan vara till.

De senaste åren har den fått en ny, välsignad
uppgift, i det att 57 armeniska barn, hvars föräldrar
omkommit under de senare vårens blodbad, kunnat upptagas där.

Frälsarekyrkan i Jerusalem.

Ännu flere skulle mottagits, om icke de turkiska
myndigheterna hindrat deras ditförande.

Bland muhammedanerna utöfvas icke direkt någon
verksamhet från hemmet. Detta är strängeligen förbjudet af
regeringen, som i detta fall är ytterst vaksam. Egentligen är
det s. k. kristnas barn, som komma i åtnjutande af vård. Och
de behöfva det i hög grad, ty den religiositet, som utmärker
de flesta af landets s. k. kristna bekännare, har icke mycket
gemensamt med Jesu lära.

För närvarande har hemmet cirka 250 elever. Med
lärarefamiljen utgör detta en stor familj. Också går dess
årliga underhåll till omkring 50,000 kronor. Många gånger
hafva de kära missionärerna sett det mörkt för framtiden.
»Hvar skaffa bröd åt alla dessa?» få de icke sällan med oro
fråga. Tyskland har naturligt nog hittills lämnat de största
bidragen, men äfven andra länders evangeliska kristna hafva
troget bistått. Från Sverige har under årens lopp icke litet
utsändts, hufvudsakligen genom Jönköpings missionsförening.
Så länge Guds välbehag hvilar öfver företaget skall det ej
heller i framtiden sakna hans välsignelse.

På sin höga ålderdom njuter den äldre Schneller en
välförtjänt hvila, och hans äldste son, pastor Ludvig Schneller,</i<
har den egentliga ledningen om hand. Ej ofta förunnas det
fader och son att utföra ett så välsignadt lifsarbete som dessa
fått nåd att göra. Hvilkens lycka som är störst är svårt att
bedöma, antingen fadrens, som fått grunda och fullfölja det
sköna verket samt öfverlämna det i en trogen sons händer,
eller sonens, hvilken fostrats för och i detsamma af en så
erfaren och from fader. Säkert är att man i detta förhållande
har en god borgen för arbetets fortsättande i samma goda
riktning som det hittills gått i.

En stor uppmuntran var det förra året för missionärerna,
när de fingo emottaga ett långt besök af Tysklands kejsare,
som uttalade sig mycket berömmande om deras verksamhet.
I kärt minne bevara de ock ett samtidigt besök af biskop G.
von Scheele, hvilken såsom Sveriges representant öfvervar
invigningen af den tyska evangeliska församlingens i Jerusalem
nya kyrka (Frälsarekyrkan), af hvilken vi å föregående sida
se en bild, tagen af missionärerna.

Ur samma hand hafva vi den tredje af våra vyer (se
efterföljande sida), visande en af de största märkvärdigheter,
som nyare tiders Palestina erbjuder främlingen, nämligen en
del af järnvägen mellan Joppe och Jerusalem. Byn, som
synes därå, utgjorde enligt sägnen hemvist för Malkus, den
öfversteprästlige tjänare, hvars öra Petrus högg af.

*

Syriska barnhemmet i Jerusalem.

Likasom å bilden af Frälsarekyrkan i Jerusalem nyare
tiders prakt står tillsammans med dystra ruinhögar från forna
tider, så vittnar allt i Palestina om huru alla tiders försök
att höja landet ur dess förfall blott delvis lyckats, detta
beroende på den gudsdom, som ännu hvilar öfver dess rätte
innevånare. Åtskilliga tidens tecken synas dock tyda därpå,
att denna dom snart skall blifva upphäfd, och att
»vederkvickelsens tider», ifrigt efterlängtade af alla Guds barn, inom
kort skola inbryta. Må vi icke tröttna att bedja och arbeta för
löftets land, vetande att enligt Guds oförgängliga ord en
härlig framtid ännu en gång väntar detsamma.

Efr. Sbm.

*
Gif dig åt Gud utan fruktan och förbehåll. Från
det ögonblick, du tillhör Gud, är ditt hjärta fritt.

Lobstein.

*
En underbar räddning.

En natt drömde jag, berättar en missionär Bulu, att en haj bet
mig i armen; jag vaknade i stor ångest. Men då jag fann,
att det blott var en dröm, blef mitt hjärta åter gladt. Under
en lång tid därefter undvek jag med afsikt djupare vatten,
då jag badade, att icke min dröm måtte gå i fullbordan.

En dag kom emellertid en ung höfding till mig och sade: »Kom
Joel, så skola vi taga oss en simtur!» Jag ville icke gå med, ty
jag var rädd för hajar. Men då han för tredje gången ropade på
mig, och jag såg, att han gärna ville hafva mig i sällskap, kunde
jag icke säga nej, på det att han icke skulle bli stött på mig. Jag
följde alltså med honom.

Flere gossar voro ute på floden med lustbåtar; han tog en af
båtarne och sade: »Tag du också en båt, Joel, och låtom oss se,
hvilken af oss som kommer först.» Jag tog då en båt; men då jag såg,
att hans kom före min, gaf jag min en stöt, så att den hastigt for
ut, detsamma gjorde han, och vi summo nu båda efter båtarne ut
på djupare vatten. »Låtom oss försöka att komma öfver till andra
stranden», sade han. Vi summo fort, och hade en mängd folk från
Mbau efter oss; de klättrade alla uppåt kusten, men jag stannade
kvar i floden, emedan jag hade för afsikt att simma samma väg
tillbaka hem igen.

Då jag närmade mig det ställe, där vattnet var djupare, såg
jag tvenne små böljor, som närmade sig mig. »Det är en haj»,
sade jag; »nu går min dröm i uppfyllelse.» Jag vågade icke vända
om, då jag befann mig långt ifrån kusten. Jag stannade, i hopp
om, att hajen icke skulle se mig; de små böljorna närmade sig
långsamt. Jag höll andan; de små böljorna försvunno. Jag sade:
»Det var ingenting», hämtade åter andan och begynte simma i
riktning mot Nasali. Plötsligt kände jag något hårdt, som stötte emot
mitt ben. Det var hajen, som bet mig, men det gjorde ej vidare
ondt; jag tänkte, att kanske är det någon af gossarne, som för att
roa mig dykt, och jag stack ned min hand för att fatta tag i honom;
men se, det var hajen! Nu blef det mig, som hade min ande velat
fly ur min kropp. Det svartnade för mina ögon; jag såg hvarken
kusten eller folket eller husen, allt var mörkt. Blott en sak kom
jag ihåg, nämligen att Jesus dött för mig, och jag tänkte: »I dag
slutar min lefnad. Ännu en gång skall jag bedja till min Gud.»
Jag bad. Genast försvann mörkret, fastän jag hvarken såg någon
kust eller något jordiskt väsende. Men då jag såg uppåt, var det,
som om himmelen öppnat sig, och jag såg Guds tron och en stor
skara i hvita kläder och strålande af härlighet.

Ja, o hvilken härlighet, hvilken förunderlig härlighet! Men allt
varade blott ett ögonblick, lik blixten i en mörk natt; men jag såg
det, jag såg det som i middagssolens klarhet, och min själ vardt
tröstad och frimodig. Jag hade icke mer någon synnerlig kärlek till
lifvet. »Jag skall dö i dag», ljöd det i mitt hjärta. Jag var icke
mer rädd för hajen. Han var icke mer till för mig, fastän han slet
i mitt kött och mitt blod rann. Nu släppte han emellertid mitt ben
och kom så tillbaka för att bita mig. Då var det, som om jag
vaknat upp ur en dröm; en besynnerlig känsla af mod och öfvermakt
intog mig. Då hajen kom närmare intill mig för att bita mig,
och därför öppnade sin mun, stack jag handen så långt ned i hans
gap som jag kunde; jag kände det, som hade jag velat rifva ut hans
hjärta och döda honom. Hans tänder inträngde i min arm och
sönderslet köttet på densamma; men min hand arbetade sig längre och
längre ned i svalget, och till sist kunde han ej bita mig, utan
gapade, som om det ej bekom honom väl. Med ens drog jag handen
hastigt tillbaka, och grep honom tvärt om lifvet med mina bägge
armar, höll upp honom något öfver vattnet och böjde mitt hufvud
bakåt, att han ej skalle kunna bita mig. På sådant sätt tumlade
jag åstad med honom mot kusten. Jag hörde honom flere gånger
slå ihop käftarne för att bita mig, men jag höll honom hårdt, och
skulle troligen ha lyckats få honom med mig i land, om icke min
högra arm, som han bitit, kraftlös sjunkit ned, då jag kom på
grundare vatten; -- därvid släppte jag honom, och han begynte simma
bort, men det skedde ganska långsamt. Så upptänd var min vrede
mot honom, att jag vände mig om och fattade honom i stjärten
med vänstra handen. Men i detsamma begynte allt gå rundt för
mig, ett töcken lade sig öfver mina ögon, det susade för mina öron
som om det varit bränningar i närheten, och jag sjönk medvetslös ner.

Händelsen hade emellertid observerats från land och man skyndade 
till missionär Bulus hjälp, och förde honom på det torra. Så
småningom läktes hans sår och han upptog åter sitt missionsarbete
bland hedningarne.

*

Parti af järnvägen mellan Joppe och Jerusalem.

Från nordligaste Sverige.

Då konungen 1894 invigde statsbanedelen Vännäs--Boden
(Luleå--Gellivare-banan var då redan byggd af
engelsmän), uttalade han den önskan, att
samfärdseln mellan södra Sverige och de nordligaste
bygderna af vårt kära fädernesland måtte föra
med sig andlig såväl som timlig kultur och
civilisation. Och det har visat sig att så skedde.
Järnvägen gjorde i viss mening vårt nordligaste
landskap stora tjänster. Men dessa tjänster äro
icke illa lönade, tvärtom,
det öfre Norrland har gifvit och kommer att gifva en
rik belöning -- en nationalrikedom; det har lämnat sina
berg, fjäll och höjder för den flitige arbetaren att öppna
och ur deras inre hämta fram ur mörker och gömslen
bergakonungens skatter. Tusende af vårt lands arbetare
hafva där fått och få sitt lefvebröd. På den 207
kilometer långa järnvägen från Luleå till Gellivare forslas
dagligen ned till Svartön vid Luleå minst fem godståg
malm, som sedan utföres med ångbåtar till utländska
hamnar under den tid sjöfarten är öppen. Det är dock
blott en tidsfråga när den rika malmen kommer att
förädlas genom elektrisk kraft, tagen vid ett af Luleå-älfvens
vattenfall. Då kommer helt visst Norrland att intaga
främsta rummet bland de järn- och stålproducerande
orterna. Tillgångarne äro oerhörda, outräknade. Möjligen
kommer hvad det lider äfven andra mineralier att
påträffas; man tror, att det finnes äfven guld i bergen.

En blick på vidstående plansch visar oss världens
nordligaste och sålunda äfven Sveriges nordligaste
järnvägsstation, Malmberget. Där för omkring 10 år sedan
endast funnos kala fjäll och litet dvärgbjörk och gran;
där fälten trampades endast af lappen och hans renar,
där växa nu upp samhällen och städer.

Det ledsamma i denna storhet är, att här liksom
öfverallt på jorden synden är med, förorsakande nöd och
död. De synder, som här florera, äro dryckenskap och
otukt. Sämre individer ha här uppenbarligen slagit sig
ned för att ockra på arbetarnes sämre lidelser. Det är
hårresande att vara däruppe en dag, då arbetarne få sin
aflöning, och se ynglingarne, då de gå ifrån bolagens
kontor, där de erhållit fr. o. m. 90 t. o. m. 140 kronor för
månaden, genast gå till närmaste lönkrögare, som har i
beredskap sin vara. Denna sorgliga dryck har han
smugglat in på de mest fiffiga sätt. Så har det händt, att
mjölkflaskor kommit från Luleå med tvenne bottnar uti, den
nedersta fylld med brännvin eller konjak och den
öfversta med mjölk. Likaså hafva literbuteljer stuckits in i
mjölsäckar m. m. Stora firmor i Stockholm, som föra
brännvin, konjak och viner, känna till tjogtals
ledsamma, demoraliserande smugglingssätt.

Dock fordrar sanningen att säga, att befolkningen, i
genomsnitt skadadt, visst icke är att likna vid dem vi
nu skildrat. Nej, hundratal, ja, tusental finnas, som lefva
ett yttre redbart och anständigt lif. Dessutom finnas
icke få troende. I Malmberget finnes en stor
missionsförening, hvilken äger ett trefligt kapell och har egen
predikant, E. O. Asplund. Samma är förhållandet i Boden
och i Luleå. Vi presentera här bredvid Luleå 
Brödraförenings Betelkapell, nu fullt färdigt. Det är kärt
för undertecknad att för vänner få presentera det,
emedan jag fått vara med om att lägga dess
första grundsten.

Staden Luleå ligger, som synes af planschen,
på en landtunga och är nästan helt kringfluten af
vatten. Läget är friskt och hälsosamt, emedan
staden ligger vid Luleåälfvens utlopp i Bottenhafvet. 
Äfven i denna stad har Herren många af de sina.

Till slut något om lapparne. En renhjord
synes här. Af den hämtar lappen sin föda, sina kläder
och nära nog allt. Med den åker han i sin akja.
Framemot jultiden komma lapparne i stora karavaner med
sina renprodukter till befolkade handelsorter. Ledsamt
nog finnas samvetslösa ockrare äfven för dem, som byta
till sig lappens tillhörigheter för »eldvatten», som gör
lappen vild. Dock är det bättre nu än förr i detta
afseende. Nu byta de till sig mjöl, salt, kaffe och socker
samt litet rödt tyg och någon grannlåt af kedjor m. m.
Mycket säljes ock kontant. När de så fara hem ifrån
marknaden, drager hvarje ren en säck mjöl. Så kunna
två à tre lappar sköta ända till 24 renar, emedan de
fästas med tåg i hvarandras akjor, hvilka tåg sedan löpa
mellan renens ben. När så den första sätter sig i gång,
måste hela tåget följa med. Ofta händer det att någon
ren tröttnar och t. o. m. släpar; äro då lapparne fulla,
händer det att renen dör och släpas med ändå.
Reservrenar följa med och sättas för den tröttnades akja.
Lapparne föra ett försakande lif. Ofta få de utstå svåra
strapatser. När vintern kommer, begifva sig deras
renhjordar nedåt kusten, och allt efter som de beta af
mossan, måste lappen med sin familj följa med. Då få
de bo i sin kåta, som består af en nedrökad duk,
uppslagen kring några trädstockar, som äro resta i ungefär
samma form som en kolmila. När så våren kommer, ja,
redan i mars månad, och solen lyser varmt, begifver sig
hjorden instinktmässigt upp till fjällen, och äfven då
måste ägaren följa den på den cirka 40 mil långa vägen
genom skog, myrar och öfver berg. Och under den
långa färden passa både varg och mård på att
förskingra hjorden, tagande sina byten.

Lappen är lättböjd till sin natur; han hör gärna
Herrens ord och har en mycket stor pietistisk vördnad
för andliga ting. I det afseendet hafva dessa nomader
mycket att lära oss. Då vi nu fira julhögtid i varmt
och trefligt tjäll, då nödgas de för sin utkomst följa sina
renar, långt skilda från städer och byar, och få icke
såsom vi så rikligen höra om honom, som kom i världen
till vår frälsning. Låtom oss bedja för dem! Måtte den
sanna ljuskällan hitta vägen till dem bland snö och
fjäll. De behöfva det, de äro värda det.

Gifve Herren alla denna jultidnings läsare nåd att
äfven tänka på dem med evangelium! Det är det, som
kan göra dem lyckliga, så att de kunna försaka de
olycksbringande rusdryckerna.

C. M. J-n.
Bilder från nordligaste Sverige. 


Betande renhjord. 

Malmbergets järnvägsstation. 

Brödraföreningens missionshus i Luleå. 

Luleå, sedt från Svartön. 

Dalstugan på Vidablick.

I Dalabygd.

Hur julisolen lyser klart 
Och sinnet stämmes underbart 
i stilla sabbatsstunden! 
Kom låt oss följas, du och jag, 
och andas några friska drag 
af skogsdoft uti lunden; 
i dag är Rättviks högtidsdag. 

I mångbesjungen Dalabygd 
man samlats uti granars skygd 
vid Siljans fagra stränder. 
Af folk, som hemlandsdräkten bär, 
en brokig skara ser man här 
hvarthelst man blicken vänder; 
det märks att man i Dalom är. 

Hur lätt man här i tanken far 
till flydda, ärofulla dar, 
till Wasakungens tider, 
då folket här vid Siljans strand 
till himlen lyfte kraftig hand 
och svor att uti strider 
försvara älskadt fosterland. 

Nu samlas det från mödans id,
ej mer till blodig kamp och strid,
men följer dock sin vana.
Nu man ur huse vill man gå
med glädje för att samlas få
kring korsets helga fana
med samma hjältemod som då.

Hur folket lyssnar, stilla, lugnt,
och sanningsordet faller tungt
i månget öppet hjärta!
hur nådens ande talar tröst
och väcker hopp i månget bröst,
där nyss rådt bitter smärta!
Än vågen lyder Jesu röst.

Hur stort att i vårt fosterland 
från Kölens fjäll till Sundets strand 
Guds frälsningsbudskap skallar! 
Att Sveas ädla, fria män 
i täta led sig fylka än, 
när kungars Kung dem kallar! 
Mot framtid ljus det visar hän. 

Ej mindre ädelt är det värf,
hvars mål det är att från fördärf
af andlig art oss rycka;
än det att uti timligt krig
på lif och död tillkämpa sig 
en oviss segerlycka
med nöd och jämmer kring sin stig.

Så träd då fram ur granars skygd,
du väna bild från Dalabygd,
och lär oss Sverige skatta!
Säg oss, hur på Guds vägar vi
ett fritt och lyckligt folk må bli,
lär oss vår uppgift fatta!
Och sen med skalden sjunga vi:

”Nu stråla blomsterprydt, o land,
höj öfverallt en löfrik strand
ur sommarvarma vågen,
låt rodna dina fjällars topp,
låt skimra dina strömmars lopp
och slå mot himlabågen
i glans ditt Silja-öga opp!”

 Efr. Sbm.


Vasamonumentet.
I Dalom.

Långt upp i norden, där furorna stå 
Som jättar och troll omkring bergen, 
Där wäxer ett släkte så kärnfriskt som få 
Med stål i den innersta märgen. 
De älska sen gammalt sitt fädernesland, 
0m ock de få äta sitt barkbröd ibland, 
Det härdade folket i Dalom. 

Med Sturar och Vasar de drogo så grant
Mot dansken i örliga tider
Och räddade Swerige från afgrundens brant.
Nu kämpas ej mer dessa strider;
Men skulle wi hotas i bojor att slås
De synas nog åter på Brunkebergs ås
Det trofasta folket i Dalom.

Förr skrefvo de lagar med båge och pil
När urgammal frihet man stäckte,
Och trodde ej danskens förrädiska smil,
Fast guldstickad wante han räckte
De wisste att wärna sin frihet och rätt
Och krönte tyrannen han redde sig slätt
För dristiga folket i Dalom.

Nu fejderna tystnat och landet fått fred,
Allt under kung Oscar den wise,
Nu stå de i flitens och arbetets led
Och Herren för freden de prise;
Ty högt uti wördnad står urtidens Gud,
I ord och i gärning de följa hans bud,
Det ärliga folket i Dalom.

Så skydda, o Gud, detta härliga land
Från hjärtefördärfwarens glafwen!
Låt aldrig dess frihet kring sjö och på strand
I synder och skam bli begrafwen!
Nej, låt dina dygder som skimrande bloss
Som fordom få wara exemplet för oss,
Du hugstora folk uti Dalom!


En sabbatsmorgon vid Siljan.

Det sabbat är,
Drömmande, blå, ligger Siljan där.
Från Leksandsnoret
Hörs sången i koret:
Guds frid! Guds frid!
Ljuder det sakta i högsommartid.

Så lugn är sjön,
Smyckad som brud ligger Sollerön,
Mång’ goda wäsen
Bland blomstren och gräsen
Hwiska: Guds frid!
Uti en wärld, full af oro och strid.

I sällsamt skick
Höjer sig tornet wid Vidablick,
Syner så höga
Möta där mitt öga.
Guds frid! Guds frid!
Brusar så mäktigt i höjden därwid.

Wid tornets fot
Sitter i trygghet för stormens hot
En wäldig skara
Af allmoge bara.
Guds frid! Guds frid!
Bjuder dem talar’n med röst så blid.

Det sabbat är,
Därför till gudstjänst de samlats här.
Gamla och unga
Så hjärtetvarmt sjunga;
Guds frid! Guds fri!
Hwile i Dalom till ewig tid!


Kyrkofärden.

Se hwilken ståt!
Se båt wid båt
Sig närmar Rättwiks stränder!
Och sången hörs
Här åran rörs
Af kullors raska händer.

På Siljans wåg
Går detta tåg
I arla morgonwäkten.
Och kwinnor, män,
De bära än
Den wackra högtidsdräkten.

Och par om par,
Dit upp man drar
Till gröna kyrkowallen,
Att finna hamn
I templets famn
Hos Gud wid bönepallen.

Och sången går
Som rus af wår
På hwita dufwowingen,
Och herdens röst
Her ro och tröst
Från wigda altarringen.

Det kännes här
Att Gud är när
Och hjärtat wederkwicker;
Det känns så wäl
Att törstig själ
Ur lifwets källa dricker.

Ja, drick till lifs
hwad här dig gifs
af nådens rika flöden!
Och träd sen ut
Och blif till slut
Gud trogen intill döden.

 Eric.

*

Frusna vågor.

Nyss tjöt den kalla nordanvinden uppå vidan sjö,
Och skummig reste vågen sig med kammen hvit af snö.
Hon höjde sig och sänkte sig och kom allt närm’re land
Och nådde slutligen den snöbetäckta, frusna strand.
Där reste hon sig ståtlig, hög och hvit, ännu en gång
Men sänkte sig ej mer -- hon frös till is vid stormens sång.

Nu står hon där, en pelare af is, och spegelklar
Är sjön, som nyss den breda böljan emot stranden bar.
Där får hon stå, tills vårsol bryter bojan med sitt ljus;
Då blir hon åter kastad ut i nordanvindens brus,
Då får hon resa sig med dån mot någon annan strand,
Och slås kanske af någon annan vinter då i band.

När jag på stranden såg så mången frusen vintervåg
En tanke rann helt oförväntadt upp uti min håg:
Månn’ icke jorden är en strand vid lidandenas haf,
Där tusen, tusen vågor söka bädda oss en graf,
Och syndens stormar kasta vreda böljor upp mot land
Att sköfla ibland dem, som bo på dödens frusna strand?

Där maka sitter ensam sörjande i julekväll,
Där någon moder tankfull blickar upp mot himlens päll,
Som väntade hon att få höra någon välkänd röst
Från stjärnorna därofvan, som åt henne skänkte tröst,
Där ha ju dödens stormar dragit fram på vinterfärd
Och gjort än tommare på frid vår kalla, dystra värld.

Dock ofta -- såsom vågen då hon kom till strand blef is --
Så bindas äfven syndens böljor, Herren Gud till pris.
De resa sig så högt och vilja störta öfver oss,
Vår lilla farkost lider svårt i fara att förgås. --
De resa sig och sänka sig, men Herrens dyra nåd
Beskyddar alla dem, som äro hans i råd och dåd.

Och snart, ja snart skall evighetens vårsol stråla skön,
Då flyr all köld, och nya jorden blifver evigt grön,
Då smälter frusna vågen, och ej  någon hotas mer,
Och ingen sörjer, intet öga tåras, ingen ser
Med ängslig blick mot himlens stjärnor upp, ty då är Gud
Ju allt för oss och evigt vi hans egen dyra brud.

 E. D--lm.
Vy från missionsmötet i Rättvik sommaren 1899.

(Tagen under det magister J. F. Grufman predikade.)
Frusna vågor. Vinterbild från Jönköping.

Fotografi af A. Lindhéborg. 

Julen
på
Fridslund. 



Att de mörka skyarne i väster bådade snö, det såg man 
redan strax efter middagen, och nu dansade snöflingorna ned
i flockar öfver den bara marken under det vinden lekte
med trädens nakna grenar.

Otålig satt kommissarien Sörenson och väntade på att Nils,
postbudet, skulle komma med tidningarna. Hvarje ögonblick drog
han upp uret ur fickan för att se, om han ej snart borde vara där;
så länge hade han aldrig dröjt.

Kommissarien upphörde att vänta; han tog för gifvet, att han
ej skulle komma, och brummade öfver att postbudet ej hade 
skyldighet att uppehålla sina turer under snöväder, då plötsligt 
hundskall hördes från gården, och Nils trädde in, trött och varm; ty
snön häftade vid under fötterna, och det var mycket att göra, enär
det var endast åtta dagar före jul.

»God dag, Nils!» sade kommissarien. »Nå se, där är också
bref med! Tack! -- Var så god, där är ett bref tillbaka. Adjö!»

Postbudet stötte käppen mot stenbron och gick vidare. 
Kommissarien gick in för att studera nyheterna. Han läste brefvet, och
utan att säga ett ord lämnade han rummet och gick ut för att se
om hästarne -- där gick han länge och pysslade, långt efter sedan
»folket» hade satt sig till aftonmåltiden.

Slutligen anade hans hustru oråd och gick ut till sin man och
sade mycket vänligt till honom:

»Kommer du icke in?  Maten väntar på dig.»

»Nej, jag har annat att beställa än äta och dricka, annars får
jag snart gå ifrån alltihop», utbrast han.

Knappast en timme därefter kommer hon gråtande in igen, ur
stånd att kunna trösta sig själf eller sin man. Det var sorg inne,
och ute rasade stormen och kastade snön mot fönster och dörrar;
det var en riktigt otreflig afton.

***

»Hör du», sade kommissariens fru till sin man morgonen 
därefter -- hon hade tillbragt en sömnlös natt --; »det är ändock icke
så illa menadt som du gör det till.»

»Inte det?» brummade kommissarien vredgad, och låtsade som
ville han rusa ut ur rummet. »Har du kanske blifvit omvänd 
genom hans moralpredikningar?»

»Nej, men du lägger mer däri än där står», tillade hon mildt,
men bestämdt.

»Ja, det gör jag», sade han ironiskt; »läs själf, och du skall
få se, att han på ett svärmiskt sätt fördömer mig, emedan jag 
gillar så oskyldiga ting som dans, spel och en »snaps». Gör icke vår
präst detsamma? Tänk att han understår sig att skrifva slikt! Om
brefvet vore skrifvet till Johan på fattighuset, så vore det mening i
det; men -- till mig, kommissarien -- en aktad man i hela samhället 
-- och så springer han och agerar midnattsmissionär och försummar 
allt annat! Tror du, att vår aktade pastor skulle springa
med de där nattsvärmarne? -- Jag hatar allt, som går åt det hållet. 
Och så predikar den svärmaren att jag skall omvända mig.»

»Ja men, vet du hvad», sade frun
bestämdt och allvarligt, »nu måste jag
hålla med Sofus, ty du tyckte ju alls
icke om, att han och pastorn senaste
julen vid punschen sutto och talade
om, att de icke trodde på det, som de
skulle predika för oss andra, eller huru
vår käre Sofus berättade, att han genom
föredrag och böcker mist sin barnatro.»

»Ja, ser du», sade kommissarien,
»det är hvad jag vill, att de skulle 
förblifva vid sin barnatro; men icke 
begynna att fördöma oss andra, som dock
äro äldre och förståndigare.»

»Sofus dömer nog icke dig heller,
han skrifver så ödmjukt och ångrar så
bittert, att han någonsin varit med om
sådant -- och jag är viss om, att du
skall blifva riktigt glad öfver att få tala
med honom när han kommer hem till
julen.»

»Han kommer hem till julen? -- Nej, han kommer icke att
sätta sin fot inom mina dörrar! Jag skrifver till honom i dag.»

»Skall Sofus då sitta ensam i U. och vi fira jul här?»

»Han sitta ensam? Han är i farten både natt och dag. -- 
Tror du, att han bryr sig om att komma hit? Vi skola nog få
främmande.»

Kommissarien skref och frun grät. Det var sorg på Fridslund
den dagen. Skyarne jagades i snabb fart af vinden, det hade varit
uppehållsväder på eftermidnatten; men helt visst skulle det komma
mer snö.

***

Mildt blinkade stjärnorna ned mellan mörka skyar på högtidsklädda 
män och kvinnor, som vandrade hemåt från kyrkan i staden
julafton. Ett lifligt samspråk fördes, och en mängd önskningar om
en »god jul» utbyttes.

»Det är förunderligt hvad folk äro upprymda», mumlade 
kommissarien Sörenson till sin hustru, då de veko af in i allén, som
ledde till Fridslund. »Man kunde tro att de hade vunnit själfva
lyckan, så glada äro de. De pipa i kapp med vinden.»

»Ja, man bör ju vara glad -- och det kunde vi vara också,
om --», hon suckade.

»Nej då!» afbröt han henne, och därmed var samtalet slut.

Julljusen voro redan tända, då de kommo hem; men någonting 
tungt och dystert hvilade öfver det hela -- det var ej som om
det varit jul -- och det framträdde än mer, då frun satte sig vid
pianot och spelade:

»Var hälsad sköna morgonstund!» Det var ingen glädje i sången, 
fastän till och med kommissarien uppmanade de närvarande att
sjunga och själf föll in med full bas.»

***

»Goddag, fru Sörenson! God jul!»

»Goddag, kära Stina!» -- det var den gamla jungfrun. »Hvad
står på efter du kommer hit?»

»Jo, jag fick åka med grannen här, han var i kyrkan i dag,
och jag längtade så mycket, att få komma hit ut och glädja mig
med eder. Då jag hörde det, blef jag så glad, att jag inte kan säga
det -- --»

»Hvad hörde du då för något, Stina?» frågade kommissarien,
som satt i rummet innanför och kände igen den bekanta rösten.

»Jo, i går, då jag gick från kyrkan, hälsade jag på fröken 
Höjer, och hon berättade mig att kandidaten Sörenson skall tala på
festen för söndagsskolbarnen tredjedag jul. Jag blef så glad 
däröfver, och jag måste naturligtvis hälsa på honom. -- Jag tycker, att
det är så välsignadt att han nu är kommen så långt, att han kan
komma hem och tala för oss under högtiden. -- Hvar är han? -- 
Han är väl icke gången till staden för att hälsa på sin tant?»

Helt förbluffade sutto Sörenson och hans fru och åhörde Stinas
förklaring. De visste knappast hvad de skulle tro.

Slutligen begynte kommissarien
fatta situationen.

»Det är ett stort misstag», mumlade 
han, »ty Sofus är i U. och kommer 
icke hem i jul, så det är tydligen
fråga om en annan kandidat Sörenson.»

Stina var gråtfärdig vid denna
förklaring, ty föräldrarne måste ju veta
det; men efter något betänkande sade
hon:

»Jo, det är Sofus, det kunde jag
tydligen läsa i fröken Höjers blick.»

Frun och Stina talade icke litet
om den saken. Slutligen kommo de
till den slutsatsen, att pastor Pettersson,
som var föreståndare för söndagsskolan, 
skrifvit till Sofus och anmodat honom 
att tala på festen. Om han skulle
komma, sedan han fått fadrens bref,
var en annan sak. Dock, de hoppades
och trodde det.

Nu gällde det att få kommissarien att åka till staden på 
eftermiddagen, så att man kunde få vara med på festen.

Frun måste bruka all sin övertalningsförmåga och all sin
älskvärdhet innan han beslöt sig därför, dock var det ändå så många
hinder i vägen, både för snön och hästarnes skoning och mycket
annat.

***

Klockan 4 på eftermiddagen tredjedag jul stod en förspänd
släde framför dörren till kommissariebostället. Frun, Stina och
kommissarien togo plats däri, och så bar det af till staden.

Så fort åkdon och hästar blifvit inkvarterade på hotellets gård,
bar det af till lokalen, där söndagsskolfesten skulle äga rum; men
kommissarien gick icke med; han skulle på annat håll, sade han.

Omsider fingo dock de bättre känslorna makt med honom, och
han vandrade bort mot festlokalen.

Dörren öppnades genom att några barn sprungo ut; han smög
sig in och fick plats vid dörren, därifrån han kunde iakttaga allt
utan att själf vara synnerligen bemärkt.

Sedan en psalmvers afsjungits framträdde en ung man och
skildrade i lefvande färger Guds stora kärlek till det fallna
människosläktet i det han sände sin enfödde son.

Han uppmanade alla de närvarande att gifva Jesus hela hjärtat 
och helt lefva för honom. De närvarande rördes till tårar af
de sanningar, han framhöll, och kommissarien var så rörd, att han
borttorkade den ena tåren efter den andra ur ögonvrån. Han kunde
icke förstå sig själf.

Efter en timmes förlopp lade han handen på fruns skuldra -- 
hon stod strax framför honom. Hon hade gråtit hela tiden, och
gamla Stina hade flera gånger högt utbrustit: »Gud välsigne
honom!» Det var feststämning öfver det hela.

Kommissarien talar till sin hustru: »Vi måste försöka att få
Sofus med oss hem i afton. Kan du få fatt i honom?»

»Ja, men låtom oss taga tant Aronsson och lilla Ester Höjer
med.»

»Ja, som du vill.»

Då mötet var slut, samlades länsmansfamiljen hos tant Aronsson. 
Sonen slog sina armar omkring modrens hals och båda gräto af
glädje, och fadren räckte honom båda sina händer och sade:
»Välkommen hem, min gosse!»

Dörren öppnades och gamla Stina kom in med den kära Ester
under armen.

»Men sen I nu, att jag hade rätt?» sade gamla Stina till
kommissarien och frun. Hon visste icke »hvilken fot hon skulle stå
på» för idel glädje skull.

Klockan 9 på aftonen kuskade de alla ut till Fridslund, med
undantag af gamla Stina, och nu blef det fest af där, såsom aldrig
tillförne.

De sjöngo några sånger, och innan de gingo till hvila, bad
sonen till Gud. Han bad för sina föräldrar, som blott en son kan
bedja, som funnit Jesus.

Det var ett, som den unge mannens hjärta sökte, och som
skulle bidraga mycket att förhöja hans julglädje, om han fann det.

Kan läsaren benäget gissa hvad?

Jag må endast tillägga, att femtedag jul var det åter en festlig
tillställning på Fridslund, och unga och gamla fröjdade sig, men
allra mest de unga tu.

*

Positivspelaren.

»Där ha vi ett till af de där bullersamma positiven, och
mitt hufvud värker så att hvarje ton går tvärt igenom det. Jenny,
spring ned och be honom gå sin väg. Jag kan verkligen icke stå
ut med det där oväsendet.»

Eftermiddagen var mulen och dyster, och just då Jenny
öppnade järnporten till gatan begynte regndroppar falla. Hon uträttade
sitt uppdrag med så få ord som möjligt, och skyndade tillbaka in
ur regnet samt stod och blickade ut genom salsfönstret på de tunga
vattendropparne, som slogo mot stengatan. Den motbjudande
musiken hade upphört med ens och positivspelaren och hans
instrument hade försvunnit uppåt gatan.

Regnet började falla allt tätare, tills det tycktes störta ned.

Den unga damen betraktade det, försjunken i tankar, då hon
plötsligt öfverraskades af att få se positivspelaren komma igen.

Det var en gammal man, och hans ansikte var aftärdt och
magert. Han darrade i kölden af regnet och den kalla blåsten och
försökte draga sin gamla hatt öfver hufvudet för att afhålla regnet
från ansikte och hals. Hans kläder voro endast trasor.

Jennys samvete slog henne plötsligt, då hon såg hur gammal
och eländig han var.

Hon skyndade ned till förstugudörren, öppnade den höga
järngrinden och inbjöd honom att komma in för att få tak öfver
hufvudet.

Den gamle mannen tvekade ett ögonblick helt förvånad, men
stapplade därefter långsamt öfver tröskeln.

»Skulle ni icke tycka om att få någonting att äta?» frågade
Jenny.

Han upplyfte ett par ljusblå ögon och såg på henne.

»Gör er inte besvär, lilla frun! Jag är mycket tacksam för det
ni lät mig komma in.»

Det låg ett mycket ödmjukt och tåligt uttryck öfver det tärda,
skrynkliga ansiktet, och det föreföll henne som om någon hviskade
till henne ett välbekant skriftens ord: »De saktmodige skola besitta
jorden.»

»Hvem vet?» sade hon för sig själf. »Denne gamle man torde,
när allt kommer omkring, vara en kristen -- ett af Guds barn --
och detta oaktadt han är en positivspelare.»

Hon gick in i köket, tillagade en kopp té och framsatte en
riklig måltid på bordet samt bjöd därefter in den gamle mannen. Han
sjönk ned i den stol hon hade ställt fram åt honom, men kunde
icke tala, ty stora tårar rullade ned utför hans kinder. Men innan
han begynte äta, satt han ett ögonblick stilla, hopknäppte sina
skrynkliga händer och nedkallade med hviskande ord en ödmjuk
välsignelse öfver måltiden.

»Några hafva, utan att veta det, fått änglar till gäster», ljöd det
inom Jennys själ. »Robert har hängt en aflagd öfverrock och ställt
ett par dåliga stöflar i garderoben, jag tror de skola passa honom»,
sade hon för sig själf och skyndade bort för att hämta dem.

Det var en lycklig man, som en halftimma därefter gick
därifrån med rock, stöflar och en hel krona i fickan, och Jenny kände
sig mera tillfredsställd än förut.

Då hennes bror Robert kom hem denna afton, berättade hon
honom, hvad hon hade gjort, samt tillade: »Han bor i n:r 56 
Parkgatan. Kan du gå dit i morgon och taga reda på om han verkligen
är ett värdigt föremål för vår barmhärtighet?»

»Jag skall gå dit i morgon, Jenny. Men det är ingen stor
förlust, om han skulle visa sig vara en bedragare. Han skulle väl
kunnat läsa en bordsbön utan att vara en troende kristen. Jag har
ändå inte hört sägas, att någon strykare försöker att bedraga på det
sättet.»

»Här är en gosse med ett telegram till er, fröken Jenny», sade
pigan just som den unga damen och hennes brors hustru stego upp
från frukostbordet dagen därefter.

»Det är från Robert. Han säger: »Positivspelaren mycket sjuk.
Skicka efter doktor Kull. Du gjorde rättast i att besöka honom.»
Jag skall gå genast, Maja. Robert hade icke rådt mig att gå dit,
om det vore ett farligt hus eller grannskap.»

En halftimma därefter klättrade hon uppför en knakande
trätrappa högt upp i ett gammalt hus, beläget i den simplare delen af
staden. Positivspelaren låg i sin säng och andades endast med stor
svårighet. Hans ansikte strålade af tacksamhet, då han såg den
besökande, och han räckte fram sin tunna, darrande hand.

»Har doktorn varit här?» sade Jenny.

Han nickade svagt. »Jag har förkylt mig, det är alltihop. Det
blir allt som det skall vara i morgon. Det var riktigt vänligt af er
att se om en gammal man, så fattig som jag; det är som om ni
vore en Guds ängel.»

»Vi äro så glada att få komma. Men säg mig: älskar ni
Herren Jesus Kristus?»

»Ja, det har jag gjort i många år», och hans ögon lyste af
glädje. »Jag kan inte tala mycket och gäller inte mycket här i
världen, men jag vet att en gång skall Jesus komma för att taga mig
hem för att lefva hos honom för evigt. Så fattig, gammal och
syndfull jag är! Jag kan ibland knappast tro det, så ljufligt är det.»

»Om ni nu skulle bli mycket sjuk, skulle ni då inte bli rädd,
skulle ni inte det? Skulle ni i alla fall förtrösta på Jesus?»

»O ja, fröken! Jag skulle inte släppa honom, och inte heller
skulle Jesus släppa mig. Det är allt som det skall vara, fröken;
jag är inte orolig!»

Hon talade med honom en stund och läste för honom ett
kapitel ur det goda Guds ord, under det hans aftärda gamla ansikte
och svaga ögon tycktes öfvergjutas af en mild klarhet, som om en
ljusstråle från paradisets port hade fallit öfver dem; och därefter
lämnade hon honom, sedan han fallit i en stilla slummer -- en
slummer, ur hvilken han aldrig vaknade här på jorden.

Då  den unga damen kom igen dagen därpå, fann hon honom
alldeles så som hon hade skilts från honom, med ett leende
ännu kvar i hans ansikte, och hon visste att han utan tvifvel
»ingått i Guds hvila.»

»Med förlof, fröken», sade husvärden, »det finns en gosse, som
bor i närheten, och som så gärna ville att ni skulle gifva honom
något minne från gamle Jakob. Ty han hade varit god emot honom,
och gossen är lam, och så har han börjat tänka så mycket på den
gamle mannen. Han bevarade gossen från att svälta, ehuru han
själf ibland var nära att förgås af hunger, isynnerhet på slutet. Men
han glömde aldrig Benjamin, till och med då han inte hade
någonting åt sig själf.«

»Jag skall komma och besöka barnet», sade Jenny samma
afton, sedan hon omtalat värdens ord för sin bror; »och, käre Robert,
han var lam alldeles som broder Wilhelm var innan han dog; och
hans ögon voro bruna, och hade samma sorgliga uttryck som
Wilhelms brukade ha, då han hade svåra plågor: och -- och -- jag
hade tänkt, att jag ändå har en förpliktelse mot den där lille
gossen. Gud har gifvit mig ett sådant öfverflöd på allting, hvarför
skulle vi inte taga hand om honom? Jag tänker att Wilhelm skulle
gillat det, Robert», och tårarne började hastigt rinna utför hennes
kinder; men det var icke ensamt hennes, ty ingen kunde höra talas
om det döda barnet, som de älskat så mycket, med torra ögon.

»Dessutom, Robert, har gamle Jakob lärt mig en läxa. Om
han af sin fattigdom kunde dela med sig åt Benjamin, under det
han själf fick lida hunger, kan då inte jag, som är omgifven af
öfverflöd på allt göra så med?»

»Jo, det tänker jag, kära Jenny», svarade Robert; »och jag vill
dela denna börda med dig, och vi vilja taga honom hem till oss i
morgon och se till, att han må blifva botad. Maja är också villig
därtill, det vet jag, och snart skall han bli så gammal, att han kan
komma i en god skola, och med vår välsignade himmelske faders
hjälp skola vi icke allenast göra godt emot honom för denna tiden
utan också fostra honom för ett kommande saligt lif.»

Deras sträfvanden visade sig framgångsrika, ty Benjamin var
ej allenast ett kärleksfullt och lydigt barn, utan blef också under
kommande år en ädelsinnad kristen predikant, och vedergällde
rikligt deras godhet emot honom. Men ingen af dem alla förglömde
någonsin den gamle positivspelaren, af hvars osjälfviskhet och tro
på Gud de fått inhämta en välsignad läxa om sann kristlig
välgörenhet.

*

Håll ut i tron  på Gud.

En fattig änka uppbjöd all sin förmåga att genom sitt
arbete uppehålla sin familj. Hon var en gudfruktig kvinna och hade
lärt sina barn att se upp till den himmelske fadren såsom deras
vän, hvilken dagligen sände dem hvad de behöfde.

En morgon blef dock hennes tro satt på ett hårdt prof. Hon gaf
sina barn allt hvad hon hade till frukost och sade bedröfvad till
dem, då hon gjorde dem i ordning till skolan: »Nu hafven I fått
allt hvad jag har, och jag vet icke, hvar I skolen få er middag ifrån.»

Hennes lille son, ett barn på 10 år, såg sin moder allvarligt
i ögonen och sade: »Mamma, är du trött vid att lita på Gud nu?»

Den fattiga änkan blef helt förvånad. Hennes barns milda
tillrättavisning gick henne till hjärtat. Hon hade lärt honom att
förlita sig på sin himmelske fader; nu lärde han henne.

Hon svarade icke; men så snart hennes barn lämnat henne,
bad hon Herren om förlåtelse för sin otro.

Icke länge därefter gjorde en förnäm dam ett besök hos
änkan. Hon hade ingen tanke på familjens nödställda belägenhet,
men utan att veta det blef hon ett medel i Guds hand att meddela
änkan svaret på hennes bön och att bevisa sanningen af Guds
löfte: »Medan de ännu tala, vill jag bönhöra.»

Den förnäma damen medförde beställning på ett arbete och
erlade betalningen för detsamma i förskott

Då barnen kommo hem från skolan, var en god middag
färdig åt dem, och från den dagen var deras nöd slut; ty de hade lärt
att sätta sin lit till Herren.

*
