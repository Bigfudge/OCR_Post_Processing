


»Fersenska mordet».

Meddeladt af Carl C:son Bonde.
Skildradt af Drottning Hedvig Elisabeth Charlotta
i hennes dagboksanteckningar för år 1810.
——

Juni månad.

Jag kommer nu till den ohyggligaste och mest
afskyvärda tilldragelse, som någonsin inträffat i
Sverige, och som för all framtid kommer att utgöra en
skamfläck för hela den svenska nationen, men aldramest
för de personer som ej förmådde hindra densamma,
nämligen det gräsliga mord, som den 20 i denna månad
föröfvades på Riksmarskalken Grefve von Fersen.

Som jag redan i mina föregående anteckningar har
omnämnt, började Herr Adlersparre och hela hans anhang
genast efter det underrättelsen om Kronprinsen Carl
Augusts död ingått, att intrigera i och för valet af
en ny tronföljare, hvartill de önskade förmå Konungen,
att af pietet för den aflidnes minne, utse dennes
broder Hertigen af Augustenburg. Konungen saknade
mycket den aflidne prinsen, med hvilken han uti alla
afseenden sympatiserat, och som äfven verkligen var
en man af ära med välmenande och redliga uppsåt. Han
hade särskildt lyckats tillvinna sig Konungens stora
vänskap derigenom att han en gång inför honom, då hans
blifvande förmälning bragtes på tal, förklarat att
han aldrig ämnade gifta sig, för att sålunda blifva
i tillfälle att framdeles till sin efterträdare låta
utse Prins Gustaf, hvilken på detta sätt skulle kunna
blifva återinsatt i sina rättigheter.Man 
tänkte nog strax efter prinsens död försöka
genomdrifva Prins Gustafs val till tronföljare, men
fann det snart omöjligt under nuvarande förhållanden
med hänsyn till de uppväckta lidelserna, hvarför
Konungen nödgades afstå från denna af billighet och
rättvisa framkallade tanke.

Kronprinsen som tillbragt sitt lif i fält
tillsammans med kamrater, fann sig alltid besvärad
i fruntimmerssällskap och hade föga vana vid stora
verlden, hvartill hans långvariga vistelse i Norge
äfven bidragit, under umgänget med detta visserligen
hyggliga och duktiga men föga älskvärda folk. Till
hela sitt väsen en soldat, var han i sitt uppträdande
alltid artig men kylig, hvartill nog äfven bidrog
medvetandet att han utaf en del af nationen var
mindre väl sedd samt svårigheten att stifta närmare
bekantskap med de personer, som utgjorde hans
omgifning, hans naturliga blyghet förlänade honom
dessutom ett visst utseende af tafatthet. Hans
moraliska egenskaper voro emellertid sådana att
man hade all anledning att vara belåten med hans
val till tronföljare, äfven om man ej tillräckligt
är i stånd bedöma hans militära och administrativa
förmåga, som han ju aldrig fick rigtigt tillfälle att
ådagalägga. Ehuru han visserligen icke var särdeles
begåfvad på hufvudets vägnar, tror jag dock att
han hade ett ganska redigt omdöme. Han var tyst och
inbunden, förstod sig ej på musik och tycktes föga
bevandrad uti de sköna konsterna i allmänhet; uti sin
ungdom hade han möjligen fått en vårdad uppfostran men
talade dock ytterst sällan om läsning och litteratur,
af den senare var honom den tyska mest bekant. Som
han under en allmän konversation alltid satt alldeles
tyst, var han en tråkig sällskapsmenniska. Emot
sina vänner var han vänfast, men hade ett häftigt
lynne och fattade lätt agg mot personer, som gåfvo
honom anledning till missnöje, samt nöjde sig ej
med att endast skänka sina motståndare sitt förakt,
utan gjorde gerna allt för att skada dem. Törhända
misstager jag mig vid skildringen af hans karakter,
då jag ej kännt honom tillräckligt länge, och vågar
derför ej fälla ett bestämdt omdöme om honom,
ty han var verkligen en af dessa förbehållsamma
personligheter, som man har svårt att komma underfund
med, hvad man dock med säkerhet kan påstå, är att han
var en bra och hederlig karl, äfven om han saknade
naturlig begåfning och mera allmän bildning.

Från första stund efter det underrättelsen om hans
död ingått, spred sig det hemska ryktet att han genom
olyckshändelse blifvit förgiftad. Läkaren Rossi,
hvilken Konungen, vid underrättelsen om prinsens
sjukdom afsändt till honom, förklarade sig omedelbart
efter sedan dödsfallet blifvit konstateradt, nödsakad
att påskynda liköppningen för att söka utröna
dödsorsaken, af fruktan att inelfvorna i annat fall
skulle kunna blifva underkastade sådan förvandling
att ingenting kunde iakttagas. Kammarherre Sparre,
som tillhörde prinsens uppvaktning, invände deremot
att han ansåg ingenting härvidlag böra företagas utan
särskild befallning från Konungen, samt hemstälde
huruvida ej något medel funnes att
fördröja förvandlingen, men doktor Rossi, som tyckes
hafva varit högst okunnig och oskicklig i sitt
yrke, förklarade detta alldeles omöjligt, ehuru
det är en känd sak att man åtminstone under åtta
dagar kan bevara ett lik från förvandling, genom
de kraftiga medel, som stå till de konstförfarnes
förfogande. Kammarherre Sparre fann sig då nödsakad
att lemna sitt samtycke till liköppningen, för att
befria sig från förebråelsen att afsiktligt hafva
försummat tillfället att gifva allmänheten fullständig
kännedom om orsakerna till prinsens död. Liköppningen
förrättades således på tredje dagen efter dödsfallet
utaf Herr Rossi i närvaro af tvenne andra läkare
från Lunds universitet, hvarvid ett protokoll
upprättades och undertecknades. Herr Rossi bar
sig likväl så oskickligt åt, att han uraktlät att
tillvarataga allt som blifvit funnet i inelfvorna,
utan kastade bort det, derför att han ej hade till
hands allt som varit erforderligt för en noggrann
undersökning.

Omedelbart efter det prinsen fallit utaf
hästen, blef han inburen hos en prest, som bodde invid
exercisplatsen der olyckshändelsen inträffat, och uti
det föregående har jag omförmält hurusom allt gjordes
för att frälsa hans lif ehuru förgäfves, de läkare
som tillkallades från Lund kunde blott konstatera
att ingenting kunde åtgöras; det vid liköppningen
upprättade protokollet utvisade att det var ett
slaganfall som ändat prinsens dagar. Då underrättelsen
härom kom till Stockholm, ville partilidelsen häruti
spåra en komplott och den misstanken framkastades
att det var för att dölja den verkliga dödsorsaken,
som man uraktlåtit att verkställa en noggrannare
undersökning och påskyndat obduktionen, samt utfört
densamma utan ordning och noggrannhet, innan de
läkare, hvilka af Konungen blifvit förordnade att
dervid biträda, hunnit anlända från Stockholm, ja
till och med innan befallning erhållits att företaga
densamma. Detta märkliga tillvägagående ansågs bevisa
att man önskade hemlighålla den verkliga orsaken
till prinsens död, samt att det vore troligt att han
blifvit förgiftad. Denna misstanke delades till och
med af flere utaf Statsrådets ledamöter, isynnerhet
af Herr von Platen, och man sökte ingalunda att dölja
sina känslor. Afsigten med sådana ryktens utspridande
var antagligen att försöka nedsätta det parti,
som fortfarande stod på den gamla kungafamiljens
sida, och från Konungen aflägsna hans och hans
familjs gamla trogna tjenare, hvilkas inflytande man
fruktade. Misstankarna rigtades mot flera personer,
som voro fastade vid hofvet, och då för tillfället
Grefve Ruuth och Grefve de la Gardie, hvilka redan
förut under riksdagen anklagats för att hafva velat
förgifta prinsen, nu ej voro tillstädes, vände sig
misstankarna emot deras vänner och slägtingar och
drabbade derför äfven Grefve Fersen och hans familj.

Emellertid hade Herr Adlersparre och hans anhang
lyckats förmå Konungen att understödja Hertigens
af Augustenburg val till tronföljare, och riksdagen
hade blifvit kallad att samlas under Juli månad. Till
hertigen hade konungen äfven skrifvit ett bref för
att inhemta hans tankar rörande detta förslag. I
ändamål att bearbeta det allmänna tänkesättet för
detta val och förbereda dess lyckliga utgång samt
motverka de olika tänkande, då antagligen flera
kandidater skulle komma att uppställas, beslöto sig
de personer som hörde till Herr Adlersparres anhang,
bland hvilka var Herr Mannerheim, att bilda en klubb,
för att samla folk af skilda klasser till samarbete
för det gemensamma målet, och under riksdagen
kunna leda ärendenas behandling, isynnerhet i
hvad de rörde tronföljarevalet. För att undanrödja
hvarje hinder från regeringens sida hade man begärt
Konungens tillstånd för bildandet af denna klubb,
som trädde i verksamhet de första dagarna i Maj
månad. Konungen hade blifvit intalad att en sådan
klubb endast skulle kunna vara till nytta, men
det blef snart uppenbart att den uteslutande blef
upphofvet till all möjlig lögn och nedrighet, som
hat och hämndlystnad kan utfinna. Herr Mannerheim
var klubbens ledare. Herr Silfverstolpe och hans
vänner, som ej kunde förgäta det motstånd deras
frihetsidéer rönt från de personers sida som voro
fästade vid monarkien och som motarbetat deras planer,
rufvade på hämnd. Skandalskrifveriet blef allmänt,
men ovisst är huruvida det var Herr Mannerheim som
uppmuntrade till författandet af nidskrifter eller
om deras författare på eget bevåg sökte tillgodogöra
sig alla de lögner, som utspredos inom klubben. -- Nästan 
hvarje dag innehöllo tidningarna hätska anfall
emot de ledande männen, och alla mera bekante personer
som voro hofvet tillgifne. Kort tid före den aflidne
prinsens liktågs ankomst till Stockholm utspreds bland
annat en fabel under titel »Räfvarne», hvilken var en
smädeskrift riktad emot familjen Fersen. Benämningen
räfvar användes i Sverige för att känneteckna falska
och elaka menniskor. I denna fabel utpekades ej blott
Grefve Axel Fersen utan äfven hans syster, Grefvinnan
Piper, och detta oaktadt ingendera af dem på något
sätt befattade sig med politiken. Grefve Fersen förde
ett stort hus och lefde som en förnäm och mäktig man,
hvilket ådragit honom allmänhetens ovilja och
afundsjuka derför att ej alla äro så rika som
han och kunna lefva på sådant sätt. Han hade ett
talrikt umgänge, som dagligen samlades i hans hus,
der han gaf stora supéer, såsom det ju egnade sig
för en man i hans ställning. Hans far hade äfvenledes
representerat på liknande sätt, utan att någon på den
tiden haft något att deremot invända, men nu anfördes
det emellertid såsom ett bevis på omåttligt högmod
och öfverdrifven stolthet. Hans broder, som hade
ett häftigt lynne, hade derigenom ådragit sig många
fiender. Grefvinnan Piper hade å sin sida blifvit
föremål för afundsjuka på grund af den stora vänskap,
hvarmed hon omfattades af den kungliga familjen,
isynnerhet af Drottningen, hvilken alltifrån tiden för
sin ankomst till Sverige med henne stått på mycket
vänskaplig fot. Såväl grefven som hans syster voro
visserligen mycket artiga, men föga förbindliga och
meddelsamma, hvarför de äfven ansågos falska och
inbundna. Den afund, för hvilken de voro föremål,
växte beständigt samt öfvergick till verkligt hat
och blef anledningen till deras olycka. Redan förut
hade man försökt öfvertala Konungen att från hofvet
förvisa Grefvarne Fersen, derför att de uppgåfvos stå
i gunst hos den stora massan af folket, ehuruväl de
i verkligheten ej åtnjöto någon popularitet. Man
ville göra dem förhatliga af fruktan för deras
stora inflytande, och aflägsna dem från Konungen
uteslutande derför att de voro honom och kunglighetens
sak tillgifne. Uti dessa försök hade säkerligen
anhängarne af det parti, hvarom jag ofvan talat,
den största andelen, men då de funno sig ej på denna
väg kunna lyckas i sina afsigter, beslöto de sig att
emot sina motståndare rigta en sådan stöt att desse
derefter ej mera skulle kunna repa sig. Sådana voro
nu de hemliga driffjädrar som ledde händelsernas gång.

Konungen hade sändt en del utaf sitt hof till
Jönköping, för att derifrån åtfölja Kronprinsens lik
till Stockholm, der det skulle nedsättas i de svenske
konungarnes graf uti Riddarholmskyrkan. Den rapport,
som afgifvits af de läkare, hvilka från Stockholm
blifvit afsände för att konstatera orsaken till
prinsens död,Se härom Sv. Autogr. Sällskapets Tidskrift II. 209, 211. hade blifvit offentliggjord, och då i
densamma framhölls att liköppningen blifvit utförd med
stor vårdslöshet, bidrog detta att öka de misstankar
som voro i omlopp och som äfven spridde sig till
Köpenhamn och hela Danmark, der man allmänt trodde på
förgiftningshistorien. För att derstädes
söka vederlägga de afskyvärda ryktena och taga
allmänheten ur sin villfarelse härutinnan afreste
de tvenne läkarne, som voro Herrar Berzelius och
Pontin, till Köpenhamn. Herr von Platen, ledamot
af statsrådet, hvilken var en utaf dem som arbetat
på Grefvarne Fersens aflägsnande, höll ingalunda
inne med sina misstankar. Herr Mannerheim samt de
öfriga, som tillhörde den ofvan omtalade klubben,
gingo tillväga på samma sätt samt begagnade sig af
obetydliga skandalskrifvare, för att uppegga sinnena
och slutligen kunna slå det stora slag, som deras
hemliga agenter förberedde. Visserligen har jag inga
säkra bevis på att det verkligen var Herr Mannerheim
och desse andre herrar, som direkt voro upphofvet till
de lögner som utspredos genom klubben, och vill derför
ej heller på dem kasta skulden till de stora olyckor,
som sedermera inträffade, men hvad som är säkert är
att det likväl var från denna af personer utaf olika
samhällsklasser sammansatta klubb, som dessa paskiller
utgingo, och att inom densamma alla slags lögner
diskuterades och troligen äfven uppdiktades, hvarför
det är mycket antagligt att det äfven var derifrån
som det hugg riktades, hvilket man nu förberedde.

På detta sätt stodo sakerna då prinsens liktåg närmade
sig till Stockholm. Man hade uppmanat Drottningen att
icke aflägga så täta besök som vanligt hos Grefvinnan
Piper, hos hvilken hon brukade tillbringa en del af
sin förmiddag, då ej grefvinnan kom till Drottningen,
hvilket dock inträffade mera sällan till följd utaf
hennes sjuklighet. Tyvärr hade detta förtroliga
förhållande dem emellan bidragit att öka allmänhetens
ovilja mot Grefvinnan Piper, som anklagades att
utaf högmod hafva öfvertalat Drottningen till dessa
besök, för att derigenom fullkomigt kunna beherska
henne och för henne berätta allt hvad som tilldrog
sig. Drottningen, hvilken redan som hertiginna
varit på samma fot med Grefvinnan Piper, hade dock
ingen anledning att nu ändra sina gamla vanor,
isynnerhet som grefvinnans sjuklighet verkligen
oroade henne och hon derför måste besöka henne för
att härutinnan blifva lugnad. Vistelsen på Haga hade
visserligen gjort ett afbrott uti dessa täta besök,
men då Drottningen fått kännedom om de utspridda
historierna och andemeningen uti paskillerna, ville
hon gifva sin väninna en varning att vara på sin vakt
och så fort som möjligt tillsammans med sina bröder,
isynnerhet Riksmarskalken, söka sig en tillflykt på
landet tills dess det allmänna förtalet hunnit något
lugna sig. Tyvärr var det ej förrän
de sista dagarna före liktågets ankomst, som
Drottningen fattade detta beslut; hon begaf sig
sålunda till Stockholm för att aflägga ett besök hos
Grefvinnan Piper, men blef ej utaf henne mottagen,
antingen nu den föregifna anledningen att hon var
opasslig var med sanningen öfverensstämmande, eller
hon blott föregaf detta för att ej utsätta Drottningen
för obehag, då hon törhända sjelf fått kännedom om
och kanske läst de utspridda paskillerna. Grefvinnan
Piper kom ej heller till slottet och hade nog i alla
fall lemnat alla Drottningens föreställningar utan
afseende, härvid följande Grefve Ugglas exempel,
som ej det minsta brydde sig om de smädeskrifter som
rigtades emot honom, eller alla de hotelser som till
och med anslogos på hans eget hus, hvilket exempel
tilläfventyrs äfven bidrog att ingifva Grefve Fersen
och hans syster, som båda voro i besittning af stor
själsstyrka, mod att stanna i Stockholm. Grefve
Fersen hade verkligen varit ute på landet på besök
hos en dam, som han räknade bland sina vänner, men
trotsade dennas varningar då hon bad honom att ej
återvända till Stockholm, utan föregifva sjukdomsfall;
han inträffade der dagen före liktågets ankomst, för
att i sin egenskap af Riksmarskalk åtfölja detsamma.

Jag kommer nu till den fasansfulla stunden, och min
penna vägrar att göra tjenst för att nedskrifva de
gräsligheter, som timade, dock måste jag göra min
pligt samt förtälja händelsens gång. Härvid kommer jag
blott att berätta verkliga fakta och detaljer, men
kan ej nämna några namn, ej heller hvilka orsakerna
kunna vara, ty allt detta är ännu en gåta.

Det var den 20 Juni som Grefvarne Fersen jemte större
delen af hofvet begåfvo sig till Hornstull för att
der möta liktåget. De personer, som hittills åtföljt
detsamma, skulle stanna vid Liljeholmen för att der
möta den svit, som egde att emottaga liket, och de
blefvo oroliga då de dit framkommit, innan denna
hunnit anlända, ty de hade nämligen hört talas om
förestående oordningar.En person, som var med uti sviten, har för mig
berättat, att han sett en obekant karl gå förbi Grefve
Fersens galavagn i det ögonblick, då vagnarne ordnades
till processionen och att han hört denna säga: Nå
hvad den der beträffar, så skall han minsann icke
slippa undan utan en grundlig minnesbeta. Grefve Fersen hade från flera
håll erhållit varningar, bland annat äfven utaf sin
egen kusk, som bedt honom om som en nåd att icke sätta
sig uti vagnen, emedan han utaf folk, som han mött
på gatorna, hört, att grefven skulle blifva utsatt
för förolämpningar, och hans samvete förbjöd honom att
hemlighålla denna omständighet. »Det bryr jag
mig icke om», sade grefven, »om du ej vill köra
för mig, så tager jag en annan kusk, men jag vill
hafva min galavagn.» Kusken svarade härpå, att han,
oaktadt han fruktade det värsta, dock ej ville
öfvergifva sin herre. Galavagnen väntade honom
alltså vid Liljeholmen, dit han i sällskap med sin
broder åkte ut uti en hofvagn. De gängse ryktena
voro äfven kända utaf Adjutanten Silfversparre
och Öfver-Ståthållaren i Stockholm, General
Klingspor, och Konungen hade sjelf förmanat dem,
att de skulle vara på sin vakt. Trupperna stodo
visserligen uppstälda under vapen, men utan kulor
och krut. Öfverståthållaren var oförmögen att stiga
till häst. Den dåligt aflönade poliskåren var högst
illa organiserad och hörde törhända äfven den till
de illasinnade, hvilket man har anledning misstänka,
då den en tid stått under Herr Adlersparres ledning,
som ju är en man med revolutionära tänkesätt. Herr
Silfversparre var fullkomligt lugn för att ingenting
skulle inträffa, och han saknade dessutom både
skarpsinnighet och omdömesförmåga att vidtaga för den
allmänna säkerheten erforderliga åtgärder, samt var
ej heller försigtig nog att dölja sitt ringaktande
af hvad som förehades. Han hade aldrig fört något
befäl utom under fredstid och oaktadt han ansågs
vara en föga skicklig general utan beslutsamhet,
begåfning samt omdömesförmåga, hade han likväl genom
sitt uppträdande vid Gustaf Adolfs arrestering, då han
från Konungen rykte värjan, som denne fegt nog lemnade
från sig, lyckats tillvinna sig ett visst förtroende,
från deras sida som då begagnade sig utaf honom, bland
hvilka var Herr Adlercreutz, som ju är en präktig
och bra karl, med godt hufvud och stor skicklighet i
sitt yrke. Det var också på Herr Adlercreutz förslag,
vid dennes inträde uti statsrådet, som Konungen
utnämnde Herr Silfversparre till Generaladjutant. I
denna sin egenskap hade han att vaka öfver ordningens
upprätthållande. Konungen hade få dagar förut lagt
honom denna hans pligt särskildt på hjertat, hvarvid
Herr Silfversparre förklarade sig ansvara för att
lugnet ej skulle blifva stördt. Det är nog troligt,
att han själf härvidlag kände sig lugn, ehuru hans
åtgärder for ändamålet voro föga lämpliga.

Smädesskrifternas antal hade emellertid ständigt
vuxit och det allmänna mumlet tilltog för hvarje dag,
som gick; den 20 Juni anlände prinsens liktåg och vid
middagstiden satte sig processionen i gång, sedan det
från hofvet utsända följet anländt; klockorna ringde;
en mängd folk befunno sig på alla gator ända
fram till slottet, de hade tagit plats i fönstren
och till och med uppå taken; processionen passerade
långsamt hela staden; redan vid Hornstull började
pöbeln att uppgifva hurrarop, som snarare läto som
tjut än som uttryck utaf sorg eller glädje, och i alla
fall vid ett tillfälle som detta ingalunda voro på sin
plats. Öfverståthållaren hade uti morgontidningarna
låtit påbjuda, att man skulle förhålla sig tyst
och stilla, men denna hans kungörelse åtlyddes ej,
pöbeln började att kasta smuts och stenar på Grefve
Fersens vagn; då man hunnit fram till slussen tilltog
folkträngseln, skränet och stenkastningen, vid hörnet
af Nygatan blefvo våldsamheterna ännu värre, samt
träbitar, tegelstenar och jernstycken kastades från
alla sidor emot vagnen. Galavagnen var snart alldeles
sönderslagen, taket med den grefliga kronan i spillror
de sju glasrutorna krossade och grefve Fersen sjelf
sårad utaf glasskärfvorne. Han fann sig därför tvungen
att stiga ur vagnen och söka sig en tillflykt uti
ett hus, nämligen hörnhuset af Nygatan och den gata,
som leder direkt upp till slottet.Man har för mig berättat, att tjänstvilliga
personer, kanske sjelfva tillhörande den liga,
som sökte skymfa grefven, hade närmat sig vagnen
och bedt honom rädda sig in uti huset i fråga samt
till och med hjelpt honom att stiga ur, medan åter
andra sökte skrämma hästarne framför hans vagn för
att framkalla oreda. Här lyckades
han komma in uti ett rum, hvars dörr han stängde och
begärde ett glas vatten utaf en tjenarinna, som med en
handduk sökte tvätta blodet från hans ansikte. I huset
bodde en guldsmed och en utaf dennes arbetare erbjöd
sig att rädda grefven, men denne, som redan uti början
af Nygatan hade skickat en förridare för att uppsöka
Generaladjutanten, svarade då: »Vakten kommer strax
och jag stannar här så länge». Grefven, satte sig
nu på ett uti rummet befintligt bord, en ställning,
hvilken han, som var ganska högväxt, ofta brukade
intaga och under tiden anlände Generaladjutanten. I
stället för att omringa huset med trupper och
tillkalla gardesbataljonen från Riddarhustorget
eller hästgardet, som befann sig något litet längre
bort eller också begagna sig uta den eskort, som åtföljde 
liktåget, framför och efter detsamma, lät han
endast sin adjutant gifva order åt en officer och åtta
man att bevaka porten till det hus, dit Grefve Fersen
tagit sin tillflykt. Pöbeln, som fått kännedom om, att
han fanns der, samlades omkring huset och rusade ditin
under skrän och tjut. Herr Silfversparre begärde vid
sin ankomst grefvens befallningar och frågade honom,
hvad han önskade, hvartill grefven, som nu trodde sig
hafva funnit sin räddare, svarade med att bedja honom
hjälpa sig derifrån. Oväsendet tilltog emellertid och
pöbeln inträngde i mängd i rummet. Herr Silfversparre
uraktlät dock fortfarande att tillkalla hjelp; i
stället öppnade han fönstret och frågade folkmassan
hvad det var, som den ville; samtidigt utsattes
Grefve Fersen för skymflig och våldsam behandling
utaf dem, som inträngt uti rummet, de ryckte af honom
hans kappa och ordensband, som kastades ut genom
fönstret till det utanför församlade packet. Ännu
hade det varit möjligt att rädda grefvens lif genom
att tillkalla den utanför trappan posterade vakten
eller requirera förstärkning från Riddarhustorget der
en hel gardesbataljon fanns uppstäld, eller också
tillkalla de gardesdragoner, som voro placerade i
närheten af slottet. I stället för att nu vidtaga
någon af dessa åtgärder, började Herr Silfversparre
att underhandla med folkmassan, förklarande sig
villig att arrestera Grefve Fersen såvida han
blott finge fritt passera. Pöbeln fordrade då,
att vakten skulle tagas bort från porten, i hvilket
fall grefven skulle få slippa ut. Herr Silfversparre
var nog svag att äfven härutinnan gifva efter samt
gick ned för trappan hållande Grefve Fersen under
armen som därvid utsattes för upprepade otidigheter;
man knuffade honom och försökte slå omkull honom;
Jag har hört sägas att då Herr Silfversparre, sedan
han underhandlat med folkmassan, sökt öfvertala Grefve
Fersen att stiga ner, denne förklarade, att han ansåge
all räddning omöjlig utan betäckning af vakt men
att Herr Silfversparre lofvade honom att allt skulle
aflöpa lyckligt hvarefter grefven otåligt yttrat »Nå
så i Guds namn låtom oss då gå» han väntade sig utan
tvifvel, hvad som skulle komma att ske, han hade ju
hört den franska revolutionens åska, och allt som
hittills inträffat, hade samma karakter. Så snart som
grefven hade kommit ner på gatan, omringades han af
folkmassan samt en mängd paraplyer och käppar lyftes
emot honom. Herr Silfversparre uppmanade folkmassan
att lemna grefven i fred och försökte försvara honom
men fick sjelf flera våldsamma slag, bland andra ett
tvärs öfver ansigtet, som derutaf ännu påföljande
dag var alldeles svullet. Häraf synes det framgå,
att han verkligen under dessa ögonblick stod på
grefvens sida. Man tillropade honom, att arrestera
grefven för att öfverlemnas till stadsvakten, som
hade ett ganska tvetydigt anseende, han var svag nog
att utlofva detta, samt var på väg dit, då han utaf
folkmassan blef
skild från grefven; sjelf har han uppgifvit, att han i
det ögonblick han lemnade grefven, såg sig urståndsatt
att vidare kunna försvara honom, samt derför hade
för afsigt att taga reda på sin häst, som fanns i
närheten och skynda efter förstärkning. Under tiden
blef grefven bortryckt af folkmassan, som sönderslet
hans kläder och strumpor samt släpade honom på
marken. General Vegesack hade stigit till häst för att
försöka rädda grefven, men han fick sjelf flera slag,
som satte honom ur stånd att bringa någon hjelp; en
understallmästare hos konungen vid namn Ehrengranat,
en f. d. gardesofficer vid namn Düben och en viss
Schultz, son till Doktor Schulzenheim och som vid
riksdagen i Norrköping afsade sig adelskapet, voro de
personer, som närmast omgåfvo och försvarade Grefve
Fersen, men de kunde ej länge hålla stånd, ty slagen
haglade öfver dem från alla sidor. Emellertid hade
grefven hunnit fram till stadsvakten, der han gick in
uti vaktrummet och fick ett ögonblicks hvila; dit hade
han på detta sätt släpats längs leden af den uppstälda
gardesbataljonen, hvilken själfmant fälde bajonetterna
men utaf Herr Silfversparre erhöll befallning att icke
bruka våld, sannolikt trodde han sig fortfarande hafva
folkmassan i sin hand, och han har efteråt förklarat,
att han trodde sig handla rätt. Såsom en ursäkt kunde
han anföra att vår nuvarande lagstiftning är sådan,
att han sjelf utsatte sig för att blifva straffad om
han som kommendant brukade våld, men detta är dock
endast en förevändning, förhållandet var i sjelfva
verket det, att han helt och hållet tappat hufvudet
och bar sig dumdristigt åt. Grefve Fersen befann
sig emellertid i stadsvaktens vaktrum, med kläderna
bortslitna intill bara skjortan, plundrad på klocka,
plånbok och snusdosa; huru sårad och misshandlad han
än var, hade han full sans; han var alldeles ensam uti
vaktrummet, tills dess en betjent Founin, som sett
honom gå dit in, skyndade till och började så godt
han kunde aftorka och förbinda hans blessyrer med sin
näsduk; denne var i tjenst hos den emigrerade Hertig
de Pienne, som var anstäld som adjutant hos Konungen,
och med hvilken Grefve Fersen gjort bekantskap i
Frankrike och som bodde uti hans hus; betjenten
frågade grefven om han hade några befallningar att
gifva rörande sin syster eller sitt hus, ty i så fall
skulle han skynda dit för att tillse, att de genast
verkstäldes. Grefven var dock så illa slagen och
misshandlad, att det nästan var med döende stämma,
som han svarade honom, att han ej hade något uppdrag
att lemna, men att han kände svåra plågor och hoppades
att vakten
snart skulle vara der. Knappt hade han yttrat detta
under det han lutade sig emot denne man som aftorkade
det blod, som rann utefter hans ansigte, förrän
den ursinniga hopen bröt upp dörren och oväsendet
började på nytt. -- De inrusande frågade, hvem den
främmande mannen var och om grefven kände honom,
hvartill grefven hade nog styrka och ädelmod att
på svenska svara: »Han har fattat förbarmande med
mig vid åsynen af mina lidanden och egnat sig sin
vård, men jag känner honom ej»; derefter slängde
man betjenten åt sidan samt släpade ut Grefve
Fersen utanför vaktrummet för att med tillhjelp
af paraplyer och knytnäfvar fullständigt affärda
honom; man misshandlade honom dödligt och till slut
hoppade en karl upp på hans bröst för att gifva honom
nådestöten. De tvenne herrar hvilka försökt rädda
honom och på sätt jag ofvan berättat velat skydda
honom, gjorde allt hvad de kunde för att frälsa
honom och bådo hopen att skona honom, men de voro
sjelfva nära att falla offer för dennas ursinne,
och nödgades lämna platsen och låta kannibalerna
ostörde få uttömma hela sitt raseri; dessa fortsatte
att på allt sätt misshandla den känslolösa kroppen,
ty enligt hvad man för mig berättat hade lifvet
redan flytt under en krampryckning, då man trampade
grefven på bröstet. Jag har glömt att omförmäla,
hurusom man under det Grefve Fersen släpades omkring
på torget, mot honom hade framslungat anklagelsen att
vara orsak till Kronprinsens död, hvartill han helt
lugnt svarade: »Ni misstager Eder, jag är ingalunda
brottslig.» Det berättas, att han under denna gräsliga
dödskamp, som pågick mer än en eller en och en half
timme, och under de förfärliga plågor, för hvilka
han genom slagen och hårdragningarna var utsatt, ej
yttrat en enda klagan eller ändrat en min, att han
sjelf med sin hand sökt afvärja huggen samt att det
först var sedan han utaf dessa blifvit döfvad, som
han sökt skydd uti de armar, som utsträcktes till hans
försvar; han hade blifvit söndersargad uti ansigtet,
hans refben krossade, hans lemmar sönderbrutna,
men ehuru intet utaf sjelfva såren i och för sig
var dödligt, hade han enligt läkarnes intyg funnit
döden till följd af den allmänna misshandling han
undergick. Han måste hafva lidit såsom en martyr,
då man betänker, att de slag, han erhöll, utdelades
med käppar och paraplykryckor; till och med qvinnor
lära hafva tagit del uti våldet, och ytterligare
misshandlat den döda kroppen på ett så afskyvärdt
sätt, att min penna vägrar att derom vidare förtälja.

Jag skulle vilja ur mina tankar bortjaga denna vidriga
och onaturliga tafla, värdig en skara vildar och ej
ett folk, som allt hitintills gjort sig kändt för
att vara stillsamt, modigt och godsinnadt. Store
Gud huru kan Du i Din godhet tillåta, att en dylik
gräslighet får inträffa? Jag vill dock tiga, jag
suckar men knotar icke emot Försynens rådslag!

Man hade emellertid mycket väl kunnat frälsa Grefve
Fersen i det ögonblick då han gick in uti huset vid
Nygatan samt liktåget hunnit fram till slottet och
deltagarne deri lemnade processionen. Mr. de Surmain,
en fransk emigrant, som för närvarande är adjutant
hos Konungen, hade gått för att se efter, hvad det
var, som störde högtidligheten uti liktåget, hvaruti
han sjelf såsom bärare af ett hörn utaf bårtäcket
deltog och kom just fram i det ögonblick, då Herr
Silfversparre talade till folket, hvarvid han närmade
sig till honom och tillsade honom på franska »Låt
vapnen gripa in»; härpå svarade Herr Silfversparre
på svenska: »jag skall nog kunna finna på ett sätt
att lugna dem.» Detta efter omständigheterna så föga
lämpade svar, röjde för Herr de Surmain tydligt,
att Herr Silfversparre tappat hufvudet hvarför han,
som hade erfarenhet från den franska revolutionen,
beslöt sig för att uti största hast skynda till Haga
och underrätta Konungen, om hvad som försiggick samt
inhämta dennes befallningar. Han mötte då General
Adlercreutz, som från konseljen var på återväg till
Stockholm, för att der vara till hands och öfvervaka
ordningen och lugnet, hvars störande han ju hade
anledning befara. Mr. de Surmain upplyste honom i
största hast om hvad som tilldrog sig, och General
Adlercreutz fortsatte med största skyndsamhet sin
färd och kom just fram, i det ögonblick då Grefve
Fersen hade blifvit skild från Herr Silfversparre,
hvilken anhöll att generalen skulle använda allt det
inflytande, som han hade på folket ifrån den tid, då
han var generaladjutant, för att söka locka folkmassan
in på en annan gata. I stället för att vidtaga några
kraftåtgärder, höll General Adlercreutz ett tal till
folkmassan, och en stor mängd menniskor följde honom
verkligen ner åt Nygatan, men under tiden blef den
olycklige Grefve Fersen hopens offer. Emellertid hade
mr. de Surmain med skyndsamhet fortsatt sin väg ut
till Haga och begärde Konungens befallning att med
väpnad hand ingripa emot folkhopen för att om möjligt
vore rädda Grefve Fersen. Konungen lät honom sjelf
utskrifva denna order, som han derefter undertecknade
för att öfverbringas till Herr Silfversparre.
Mr. de Surmain återvände genast i sporrstreck men kom
dock olyckligtvis för sent, ty då fanns Grefve Fersen
ej längre bland de lefvandes antal och han blef blott
i tillfälle att få bevittna alla de skändligheter,
som på rådhusgården folk af båda könen begingo emot
den döda kroppen, pöbeln var nu kommen uti sådant
raseri, att den ej längre kunde styras, qvinnor
liknande megäror skyndade i mängd till platsen och
sletos om den sargade och nakna kroppen, ryckte bort
det hår, som ännu fanns qvar och stötte käppar och
paraplyer uti densamma för att utröna, huruvida han
vore rigtigt död; då folksamlingen ständigt växte
och man på gatorna hörde talas om, att de, som dödat
Grefve Fersen, skulle erhålla belöning, hade man
verkligen grundad anledning befara att hela staden
skulle blifva utsatt för sköfling; Mr. de Surmain
beslöt sig derför för att ännu en gång fara ut till
Haga för att söka öfvertala Konungen att uti egen
person infinna sig och göra slut på oroligheterna
genom att med sin närvaro injaga respekt hos folket,
som ju älskade och vördade honom.

Man började nu också att frukta för att folkmassan
skulle vända sig emot Grefve Fersens hus och slottet
der hans olycklige broder med maka och barn, bodde,
äfvensom att Grefvinnan Piper, som ännu befann sig i
sin mördade broders hus skulle äfven hon blifva ett
offer för pöbelns raseri. Herr Silfversparre hade
under tiden skickat en adjutant till Konungen för att
afgifva rapport om de inträffade händelserna; Konungen
blef vid åhörandet af den gräsliga beskrifningen
så uppskakad, att han kände sig illamående och
som man hade all anledning att frukta för att den
starka sinnesrörelsen menligt kunde inverka på hans
hälsa, var man tvungen att söka ingifva honom lugn
och tillförsigt. Efter att hafva rådgjordt med herr
Engeström, som ännu var qvar på Haga, beslöt Konungen
att begifva sig till Stockholm och vidtaga kraftiga
åtgärder för att få slut på upploppet och återställa
lugnet. Mr. de Surmain bidrog mycket att förmå
Konungen härtill, men det är verkligen förhållandet,
att Konungen just vid kritiska tillfällen utvecklar
det största mod och den största kraft. Efter att
hafva beslutat statsrådets sammankallande afreste
Konungen vid tretiden, åtföljd utaf en eskort från
Haga, der han lemnade Drottningen qvar uti en oro
och ångest, som är lätt att tänka sig; pöbeln hade ju
mördat den främste hoffunktionären, en man, som var
såväl Konungen som Drottningen och monarkien varmt
tillgifven och
som förvisso för Konungen och hans sak gerna gifvit
sitt blod och hon hade all anledning att frukta för
sin allra närmaste väns säkerhet utan att kunna göra
någonting till hennes försvar eller kunna underlätta
hennes flykt, emedan hvarje steg i sådan rigtning
lätt kunde bidragit att fullkomligt störta henne. Hon
var således nödsakad att i stillhet anförtro sin
vänninas räddning åt Försynens nåd. Dessutom var hon
äfven mycket orolig för Konungens person, ty under
de närvarande förhållandena hade man ju all anledning
att frukta det värsta, då man ej kände orsakerna till
oroligheterna. Uti denna förfärliga oro och ängslan
hölls Drottningen, som på afstånd hörde kanonskotten,
ända till kl. 6 på aftonen. Konungen hade, före sin
afresa, på Drottningens enträgna begäran att han
skulle göra allt för att rädda Grefvinnan Piper,
lofvat detta och sagt: »Jag skall göra allt, hvad
jag möjligen kan»
(Forts. i nästa häfte.)

*




Ett grafologiskt konststycke.

Till Red. för Personhistorisk tidskrift.

Ni har anhållit om rätt att i Personhistorisk
tidskrift offentliggöra hvad jag berättat om
ett grafologiskt konststycke, hvilket jag kan
vederbörligen dokumentera, och jag ser intet hinder
att villfara Eder begäran, då dokumenten kunna företes
inför tidskriftens publik. Se här fakta!

Under min vistelse vid en schweitzisk kurort
sammanträffade jag, sommaren 1887, uti ett mindre
privat aftonsamqväm med en landskapsmålare mr Gos,
hemmahörande, som jag vill minnes, i Lausanne. Om
hans betydenhet såsom konstnär kände och känner jag
ej mer, än att hans landskapstaflor lära hafva god
afsättning till Amerika; men mannens personlighet
var originell och synnerligen intresseväckande. Han
befann sig uppe i bergen för att samla intryck och
göra stämningsstudier
till sina alplandskap; skizzerna fingo vi ej se,
men han roade oss i stället med att spela upp dem
på sin fiol: den stämning, som under dagens lopp
skizzerats på duken, återgafs i aftonskymningen
genom improviserade melodier, som påminte mig om
Neckens polska och andra folkvisor. Dertill kunde
han tusen roliga konster, förstod att läsa våra
karakterer i händernas linier och föreställdes för
mig såsom en erkändt skicklig grafolog. Då jag mot
de tillfälligtvis aflagda profven på hans konst
gjorde den invändningen, att konstmakaren ju kunde
hafva om de närvarande inhemtat annan kännedom än den
som föregafs framgå af handstilen, uppmanade mr Gos
mig att sätta den misstrodda konsten på allvarligt
prof genom att vid hemkomsten sända honom några
breffragment från personer, hvilka han kunde antagas
icke känna och om hvilka han ej heller kunde förskaffa
sig några upplysningar.

Jag tog honom på orden och skickade honom någon
tid därefter fem breffragment från olika svenska
korrespondenter, alla skrifna på svenska och valda
så, att i hvarje fall ingen slutsats kunde dragas
af brefvens innehåll. Dessutom voro brefskrifvarnes
namnunderskrifter omsorgsfullt borttagna.

Resultatet af mr Gos' undersökningar delgåfvos
mig inom den korta tiden af 14 dagar genom
breffragmentens återsändande, jämte en vid hvart och
ett af dem fästad ganska utförlig karakteristik af
respektive brefskrifvare. Dessa karakteristiker
voro, hvad fyra af brefven beträffade, delvis
rätt lyckade, men delvis mycket felaktiga, delvis
något diffusiva och tvetydiga; hvaraf således
nog framgick, att konsten eller konstnären icke
var ofelbar. Men ett af fragmenten åtföljdes
af en karakteristik öfver brefvets författare,
hvilken genast väckte mitt lifligaste intresse och
sedermera syntes mig allt mera förvånande, ju mer
jag studerade densamma. Breffragmentet, som här i
autografi meddelas, innehöll några reflexioner med
anledning af min utnämning (1883) till ordförande
i läroverkskommittén, och lydde så som hosgående
fotografiska kopia utvisar.

Brefskrifvaren var min högtärade gynnare och vän,
f. d. statsrådet F. F. Carlson, och jag hade verkligen
vid fragmentets afsändande sagt mig sjelf: kan du af
denna så enkla handstil komma alla finesserna i den
märklige mannens personlighet på spåren, så är du
förvisso en trollkarl! Döm om min öfverraskning, när
jag läste den skildring, som här återgifves ordagrannt
och fullständigt efter det franska originalet:

»Caractère en apparence inextricable. La nature
primitive a été entièrement bouleversée et transformée
dans le courant de la vie par des occupations de haute
portée, excessivement différentes. Le caractère
par lui même est profondément bon et dévoué, plein
d'affections, un coeur d'or et de la raison en masses;
un grand jugement des choses de la vie, des choses
du monde. Quoique peu nerveux et pas énervé, il y a
des instans d'humeur et de nervosité; mais le calme
revient très vite.»

»Intelligence naturelle très grande, esprit
observateur et réfléchi; -- les observations profitent
et -- secondées par une éducation forte et complète,
-- il en résulte un savoir immense.»

»Sens du pittoresque, aimera la nature, -- parce
qu'elle est jeune toujours et saine, -- plus que la
société dans laquelle il faut vivre.»

»Il y a beaucoup d'indépendance dans un sens,
mais une grande soumission forcée d'autre part. 
-- Le naturel s'est donc transformée; il est forcé de
jouer continuellement des rôles variés suivant les
situations. Il y a des capacités pour le commerce,
la négociation, pour l'éloquence autant que pour le
silence; ce sont de vraies pantomimes. -- Capable de
grande volonté; il faut souvent la tenir dans sa poche
et simuler n'en pas avoir pour faire celle d'autrui. 
-- On saura préméditer un acte calmement, juger des
chances, attendre, feindre à merveille, si c'est
nécessaire, puis arriver à son but tout naturellement
en apparence. -- Instincts de diplomatie, -- esprit
d'économie et pourtant sera large et donnant; grande
modestie naturelie, mais en société réclamera son
rang de haut fonctionnaire.»

»Esprit d'une grande clarté, se possédant
merveilleusement, pouvant arranger et déranger
les affaires à volonté; -- habileté extrême dans
l'intelligence, -- voyant clair dans le détail comme
dans l'ensemble; -- sachant faire abnégation de sa
volonté. -- Le fond du caractère a quelque chose
d'heureux et confiant. Il y a de l'ambition du
ressort, une grande persévérance; grande précision
dans tous les domaines. Connaissant la valeur du
temps et son emploi.»

»Vigoureux et d'un bon sang, boit bien, mange bien,
rira bien à l'occasion, mais en affaire sera un tout
autre homme. -- Sachant être implacable ou sensible,
sourd ou attentif, -- ne dédaigne pas les bons mots, 
-- sentiments élevés; -- aimera l'art dans sa perfection;
-- sens du Beau et de l'harmonie; -- fuit le vulgarisme,
-- cherche la haute société et comprendra le rôle
du premier venu. -- En somme nature riche et variée
à l'infini.»

Ronneby 20 Juli 83. 

B. B. 

Jag kunde väl tro, jag, att inte den här 
bourrasquen kunde gå förbi utan att du tvangs 
att draga ditt strå till stacken med, för att allt skulle 
komma i ordning igen. 

Thyselii /skäl/ voro ju goda. Jag vet verkl icke, till hvem 
han /eljes/ skulle hafva vändt sig, om ej till Malmström, för hvit 
kan förmoda voro andra hinder. Den invändingen, att du 
ej vet hvad som skall göras, kan väl icke ega någon giltighet, 
då du i den delen är i samma ställning som /de/ allra flesta, 
kanske alla. Ett reformarbete, som sättes i gång, utan att 
någon skrifvelse föreligger, som förklarar hvad anledningen
är, eller eljest bristerna blifvit angifna i det bestående, 
har mycket svårt att finna riktning och mål. Icke ens 
de, som upprört stormen i 2:a Kammaren: Borg, Hedlund 
eller /och/ Hedin, af hvilken säkerligen ingen känner till ens 
skola, har kunat säga mera, än att man bör inskränka
Latinet. Svårigheterna ökas deraf, att en reform 
nyss bliftvit genomförd (färdig 1831) och det på riksdagens 
begäran, o. med uppgifna fordringar, hvilka blifvit upp-
fyllda. Emellertid, fast än det är svårt, är det kanske ej 
omöjligt att finna på någonting som kan göras och som 
kan vara nyttigt. 

Nog känner du till skolorna lika mycket som de, 
hvilka för dig varit ordförande i skolkomitér: det 
kan jag då intyga. Vidare yttrar du en gyllene grundsats, 
som jag önskar du måtte fasthålla; quista non movare.
Det är just lugn, som skolan framför allt annat
behöfver o. som hon nu på 40 år icke haft. Ju större 
förändringen blir nu (i läsplanen) desto förr följer 
en ny förändring. 

Det är en omständighet som aldrig nog kan behjertas.
Det är, att vid undersökningen mer än i de flesta 
andra /gr.../, den största vågen ligger på, huru de förfara, som 
skola verkställa. De som icke känna skolan, föreställa 

Så lydde den utförliga beskrifningen. Jag tror,
att alla de som minnas statsrådet Carlson och
isynnerhet de som haft tillfälle att känna honom
mycket nära, skola likasom jag förvåna sig öfver
karaktersteckningens fullständighet, träffsäkerhet
och finhet. Om man undantager några uttryck, såsom
orden: »vigoureux et de bon sang» eller »jouer
continuellement des rôles», hvilka äro öfverdrifna,
äro nästan alla dragen rent af mästerligt gifna. Högst
få hafva den eljest så vanliga svagheten att passa
på hvem som helst, några äro af en slående finhet,
såsom t. ex.: »il y a des capacités pour l'éloquence
autant que pour le silence!» eller detta: »on saura
préméditer son acte calmement, ... attendre, feindre
à merveille, si c'est nécessaire, puis arrivé à
son but tout naturellement en apparence»; eller
detta: »se possédant merveilleusement, pouvant
arranger et déranger les affaires à volonté;» det
är hela Carlsons utomordentliga skicklighet att
leda affärerna efter sin vilja med både fasthet och
mildhet som här återgifves. Icke mindre träffande är
ju iakttagelsen: »esprit d'économie, mais au besoin
sera large et donnant»; och hur skall man förklara,
att handstilen kunnat för grafologen uppenbara
Carlsons beundransvärda »instincts de diplomatie»
eller hans obestridliga »modestie naturelle», hvilken
ej hindrade honom att, när så fordrades, hålla på
sin värdighet såsom »haut fonctionnaire»?

Ja, om nu verkligen alla dessa hemligheter kunnat
läsas ut ur de skrifna bokstäfvernas form och
sammanställning allena, då är grafologen onekligen
en fruktansvärd ransakare af hjertan och njurar, då
måste man om grafologien såsom om magnetismen säga,
att de höra till de ting mellan himmel och jord som
vår filosofi icke begriper.

Men det fins ännu en räddning för den, som icke
gerna tror på hvad han omöjligen kan begripa. Det är
icke omöjligt, att mr Gos under den korta tid, som
förflöt medan han hade breffragmentet i sin hand,
hade lyckats att i Schweitz träffa någon svensk,
som icke blott kunde öfversatta brefvets innehåll, 
-- ty deraf hade man sannerligen ej mycket att lära 
--, utan äfven kände igen Carlsons handstil och kunde
säga honom, hvem brefskrifvaren var och hurudan han
var. Men i sådant fall skulle det hafva fallit sig så,
att den svensken också varit en af Carlsons närmare
bekanta, ty flera af de anförda dragen äro sådana,
som endast närmare vänner voro i tillfälle att känna,
såsom t. ex. »il y a des instants d'humeur et de
nervosité, mais le calme
revient très vite»; eller »rira bien à l'occasion,
mais en affaires sera un tout autre homme» m. fl.

Jag lemnar åt läsaren häraf att efter behag förklara
hvad som synes så svårförklarligt. Jag har endast
sanningsenligt berättat hvad som händt och meddelat
dokumenten.

Hans Forssell.

*



Axelssönernas slägtskap med Bonde-ätten.

Af K. H. Karlsson.


I Nordisk Familjebok under artikeln Axelssönerna
skrifver R[udolf] T[engberg], att Axel Pedersson till
Härlöf var tvänne gånger gift med svenska fröknar och
dessa slägtskapsförhållanden bidrogo till att flere af
hans söner trädde i nära förbindelse med den svenska
aristokratien, hvarigenom de kommo att spela en stor
rol i Sveriges historia under Karl Knutssons och
Sten Sture den äldres tid. — Enligt de handlingar och
slägttaflor, som voro kända, då dessa ord nedskrefvos,
kunde dock Axelssönerna ej räkna närmare slägtskap
med någon medlem af den svenska högadeln förutom den
illa beryktade Magnus Gren och hans son Ivar Gren. I
Vatikanska Arkivet har jag emellertid anträffat en den
5 Oktober 1465 daterad Supplik,Suppl. Paulus II. An. 1. lib. 2. fol. 182. hvari tillstånd till
äktenskap mellan riddaren Ivar Axelsson från Lunds
stift och Magdalena Karlsdotter begäres, oaktadt de
voro befryndade med hvarandra i tredje led. Arten
af denna slägtskap belyses vidare genom en af påfven
Bonifacius IX den 13 December 1390 utfärdad bulla,Reg. Later. 17. fol. 145. v.
hvari han gifver tillåtelse till äktenskap mellan
riddaren Ivar Niclisson från Strengnäs stift och
jungfru Margareta Thordsdotter från Upsala stift,
ehuru hon i tredje och fjärde led var beslägtad med
Ivars aflidna fästmö Birgitta Magnusdotter. Denne
Ivar Niclisson är tydligen de yngre Axelssönernas från
flere andra handlingar bekante morfader, lagmannen i
Östergötland af den slägt, som i senare tid oriktigt
erhållit namnet Röde. Hans hustru, som ej förut varit
känd, Magareta Thordsdotter måste åter varit dotter
till riddaren Thord Bonde Röriksson och faster till
konung Karl Knutsson. -- De yngre Axelssönernas (Erik,
Ivar, Filip och Laurens) moder Ingeborg Ivarsdotter
var således kusin till konung
Karl Knutsson, marsken Thord Bonde, riddaren unge
Bo Djure och Birgitta Karlsdotter g. m. riddaren
Nils Sture, samt de sjelfva sysslingar, d. v. s. slägt i
tredje led med Karl Knutssons barn och Svante Sture.

Helt säkert har denna Axelssönernas frändskap med
den äldre grenen af Bonde-ätten och med densamma
befryndade slägter öfvat mycket inflytande på deras
ståndpunkt under unionsstriderna och R. T-s förut
citerade omdöme är således, hvad de yngre Axelssönerna
angår, öfverensstämmande med verkliga förhållandet.

Till närmare belysning må här meddelas en kortare
slägttafla äfvensom aftryck af ofvan anförda
handlingar.

Nils Magnusson.Thjord Bonde Röridsson.
Cecilia Nilsd:r, g. m. Sten Haraldsson. Ivar Nilsson, g. m. Margareta Thorsd:r.Knut Bonde.Karl Bonde.
Magnus Gren.Ingeborg Ivarsd:r, g. m. Axel Pedersosn.Karl (VII) Knutsson.Thord Bonde.Bo Djure.Birgitta, g. m. Nils Sture.
Ivar Green. Märeta, g.m. Kristiern Bengtsson (Oxenstierna). Erik. Filip. Laurens. Ivar Axelsson, g. m. Magdalena Karlsd:r. Kristina, g. m. Erik Eriskson (Gyllenstierna). Birgitta, g. m. Johan Kristersson (VCasa).Svante Sture.


Rom den 13 December 1390.


Bonifacius etc:a venerabili fratri episcopo
Strenginensi salulem etc:a. Oblate nobis pro parte
dilecti filij nobilis viri Ywari Niclisson militis et
dilecte in Christo filie nobilis mulieris Margarete
Tordonis domicelle, Strenginensis et Vpsalensis
diocesium peticionis series continebat, quod ipsi
Ywarus et Margareta, communi ipsorum consanguineorum
et amicorum interueniente tractatu, desiderant inuicem
matrimonialiter copulari, sed quia quondam Brigitta
Magni domicella, que eidem Margarete tercio et quarto
consanguinitatis gradibus erat coniuncta, sponsalia
cum eodem Ywaro contraxerat per uerba legitime de
presenti et, matrimonio inter eos non consumato,
eadem Brigitta extitit uita functa, dicti Yuarus et
Margareta obstante impedimento publice honestatis
iusticie (!) huiusmodi eorum desiderium adimplere
nequeunt, dispensatione super hoc apostolica non
obtenta, quare pro parte ipsorum Ywari et Margarete
nobis fuit humiliter supplicatum, ut super hoc
eis de oportune dispensacionis gratia prouidere
de benignitate apostolica dignaremur. Nos igitur
ex certis causis nobis expositis eorundem Ywari et
Margarethe supplicationibus inclinati fraternitati
tue, de qua in hijs et alijs specialem in Domino
fiduciam obtinemus, per apostolica scripta committimus
et mandamus, quatenus, si est ita, dictaque Margareta
propter hoc rapta non fuerit, cum eisdem Ywaro et
Margareta, ut, impedimento huiusmodi non obstante,
matrimonium insimul libere contrahere et in eo,
postquam contractum fuerit, licite remanere ualeant,
apostolica auctoritate dispenses prolem ex huiusmodi
matrimonio suscipiendam legitimam nunciando. Datum
Rome apud Sanctum Petrum idus Decembris anno secundo.


Rom den 5 Oktober 1465.

Beatissime pater! Exponitur S. V. pro parte
deuotorum vestrorum Iuari Absolonis militis Lundensis
diocesis et Magdalene filie Karoli, quod ipsi ex
certis et rationabilibus causis desiderant inuicem
matrimonialiter copulari, sed quia tercio gradu
consanguinitatis sunt coniuncti, eorum desiderium
adimplere non possunt, dispensatione apostolica
desuper non obtenta, quare supplicatur humiliter
eidem S. V. pro parte dictorum exponentium, quod,
impedimento consanguinitatis huiusmodi non obstante,
matrimonium inter eos libere contrarere et in
eo, postquam contractum fuerit, licite remanere
possint et valeant, cum eis dignemini misericorditer
dispensare prolem suscipiendam exinde legitimam
decernentes de gratia speciali, non obstantibus
quibuscunque, cum clausulis opportunis. Concessum,
ut petitur, in presentia domini nostri pape
Pe. Tirasonensis. Datum Rome apud Sanctum Petrum
Tercio nonas Octobris anno secundo.

*



En gammal »stambok».

I »Svenska Autografsällskapets Tidskrift» har
flere gånger, (Del II. s. 97, 129, 143), blifvit
redogjordt för äldre, i svenska samlares ego
befintliga s. k. stamböcker, för hvilkas ändamål och
nytta således ej här någon närmare redogörelse är af
nöden. Det i sådana böcker befintliga materialet till
Personhistorisk forskning kan vara af mycket olika
halt, men oftast finner man i dessa anteckningsböcker,
der slägt och vänner tecknat sina namn, ritat
sina vapen eller skrifvit omvexlande sentimentala
och humoristiska sentenser, ganska värdefulla
upplysningar, särskildt rörande slägtförhållanden. I
synnerhet är detta fallet, när boken gått i arf under
flere generationer såsom t. ex. med en herr D:r Carl
Stahmer Malmsten tillhörig, från hans förfäder på
mödernet nedärfd och från 1600-talet stammande diger
stambok i prydligt pressadt läderband.

Den tillhörde ursprungligen
general-qvartermästarelöjtnanten Mauritz Lillie
(f. 1651 † 1710), som från början möjligen afsett
den till upptecknande af sånger och visor, hvaraf
flere prof finnas. De första som gjort anteckning
i boken är egarens närmare slägtingar: svågern
Bengt Gyllensting, som skref 1682 den 20 febr., och
svägerskan Mätta Kafle, hvars anteckning är daterad
1689 den 9 febr. på Aspenäs. Sedan förekomma ett
flertal färglagda vapenmålningar, emblem, monogram
m. m. samt namnteckningar af olika personer. År 1729
den 22 nov. fru Catharina Christina Lillies begrafning
skänktes boken till Agneta
Mörner, gift med öfversten Carl Lillie, en son till
nyssnämnda Mätta Kafle. Deras son Bengt Lillie lemnade
boken till kusinen Metta Lillie (af friherrliga
ätten), som var gift med majoren J. G. Natt och
Dag. Vid hennes död öfvergick boken till brorsdottern
Charlotta Lillie, gift med ryttmästaren Gustaf
Ribbing samt ärfdes sedan af dottern Charlotta
Ribbing, gift med David Lilliecreutz. Från dem kom
den genom arf till medlemmar af slägten Eurén, från
hvilka anförvandter såväl på mödernet som fädernet
herr D:r Malmsten erhöll densamma i gåfva.

I boken återfinnas anteckningar om eller af
medlemmar ur ätterna Lillie, Kafle, Ribbing,
Natt och Dag, Frese, Fägerschiöld, Hård, Fock,
Hierta, Fleetwood, Lilliecreutz, Uggla, Holthausen,
Stenbock, Rosenqvist, Gerdes, Gartman, Ulfsparre,
Sparre, Bonde, Staël von Holstein, d'Albedyll,
Prytz, Silfversparre, Altensleben, v. Platen,
Örnvinge, Gyllensting, Kurck, Hummerhjelm, Horn,
Stierngranat, von Schantz, Piper, Oxenstierna.—l.

*




Slägten Myliander eller Molin.Denna uppsats förtjenar anföras som bevis, att till
och med midt i vår hufvudstad kunnat finnas slägter,
hvilka, trots stor välmåga, dock företett den mest
rörande flärdfrihet från ståndsfördomar. Visserligen
har någon nyss på skämt yttrat om förevarande slägt,
att den steg uppåt, i det stamfadern, den på sin tid
för mångfalden af jordiska håfvor bekante »rike herr
Lars», fick som prest mest dväljas vid altaret,
men hans yngste son klockaren Daniel hade sitt
tillhåll högre upp, på orgelläktaren, och dennes
äldsta dotter blef redan under sin myndige farfars
lifstid gift med en, hvars verksamhet - i kyrktornet
- var ändå upphöjdare, nämligen tornväktaren i samma
församling (Maria). Men, hur man än ser saken, måste
dock medgifvas, att sällan, om någonsin, uppenbarat
sig en mera oskuldsfull frånvaro af all högfärd. Från
slägten härstamma några af vårt lands i denna stund
förnämste samt en och annan ryktbarhet inom konstens
och vetenskapens verld.


1) Matthias.
2) Lars Myliander.
3)1. Isac.3)2. Abraham.3)3. Daniel.3)4. Elisabeth.
4a)1. Margareta. 4a)2. Augustin. 4a)3. Karin. 4a)4. Christopher. 4b). Arvid. 4c)1. Lars. 4c)2. Margareta. 4c)3. Anna. 4c)4. Abraham. 4c)5. Elisabeth. 4c)6. Isac. 4c)7. Karin. 4c)8. Maria.
5a)1. Barbro. 5a)2. Isac.5b) Isac. 5c)1. Brita. 5c)2. Anna Maria.
6). en dtr.

Stamfadern, Matthias, antagl. f. omkr. 1550, hade sonen

2) Lars Myliander, f. /8 1580, † enkl. 10/10 (begrofs 30/10) 1674;
komminister i Storkyrkförsaml. i Sthm omkr. 1620, kyrkoherde i
Maria 1633; hans hustru, som antagl. hette Margareta,
begrofs (?) 29/9 1640. Han efterlemnade ansenlig
förmögenhet (enligt bouppteckning 6/11 1674). BarnenOm dem se Maria skola, af D. Sjöstrand, sid. 82. kallades Molin (några sonbarn sedan åter Myliander).


Barn [3)1—3)4]:


3)1. Isac Molinus, antagl. f. omkr. 1614, † 1644; komminister i Clara.


Barn [4a)1—4a)4]:


4a)1. Margareta Molina; var 1674 g. m. Anders Hansson Grubb,
borgare i Gefle.

4a)2. Augustin Molinus, † 167n. (72, 73 eller 74, före farfadern);
student 1656, kollega i Jacobs skola 1663—1665; g. m. Elisabeth
Andersdotter, som efterlefde 1674.


Barn [5a)1—5a)2]:


5a)1. Barbro Augustinsdotter, f. 1670, var 4 år 6/11 1674
(vid bouppteckningen efter dess farfars far).

5a)2. Isac Augustinsson, f. omkr. 6/5 1673; var 1 1/2 år 6/11 1674.

4a)3. Catharina (Karin) Molina; g. 2. 28/10 1674 m. Stephan Meunier
(se Svenska Ättartal II: 295), färgare i Sthm.

4a)4. Christopher Molinus, † 166(8); student 1656; eft. honom hölls
bouppteckning 15/1 1669Säges då hafva varit »en lös karl» (d. v. s. utan anställning)
och egde icke det ringaste.; g. m. Agneta Larsdotter, som 1674 var omgift med Olof
Svensson, slottskanslibetjent.


Son:


5b) Isac Molin, f. 166(6), † 24/5 1721; prest, rektor i Maria skola;
hans hustru (född ? Tolstadia) efterlefde med »en ung dotter>.

3)2. Abraham Molinus, f. 1621, † 1663; skolmästare i Maria 1657;
g. 1655 m. Kerstin Arvidsdotter, som 1685 efterlefde.


Son:


4b) Arvid (kallade sig åter) Myliander, f. 1652, lefde än 1705 i
Sthm, då bokhållare; g. m. Margareta Persdotter.


Döttrar [5c)1—5c)2]:


5c)1. Brita, f. 1703.

5c)2. Anna Maria, f. 1705.

3)3. Daniel Molin, skrefs mest Larsson, f. 1625, † i66(?7); klockare
i Maria 1653; g. m. Maria Larsdotter, † enka i66(?8) (före 25/2 1669,
då bouppteckning hölls efter dem båda).


Barn [4c)1—4c)8]:


4c)1. Lars Molin, f. 1647, var 22 är 1669, † före 6/11  1674.

4c)2. Margareta Molin, skrefs DanielsdotterBarn: Daniel, f. & † 1670; Lars f. 1671, † barn;
en dotter, f. 1672, † 1673; Elisabeth, f. 1673, lefde 1690;
& ett barn, f. 1674, † 1675., f. 16(49), † 1675;
g. 1669 (eft. 25/2) m. Per Hansson, i dess 2:a & mellersta
gifteOmg. 1676 m. Ingeborg Olofsdotter Fix, † i Dec. 1689
(6 dagar före mannen), m. hvkn 6 barn, deraf äldst Margareta, f. 1677., † jultiden 1689, tornväktare i Maria.

4c)3. Anna (Annika) Molin, sedan Myliander, f. 16(50); g. 1. 28/10
1674 m. Johan Månsson Wijkman, +Drunknade på resa till Calmar. barnl. 1676, skeppare i Sthm; 2. 1677 m. Petter WildeBarn: Jacob, f. 1678; Anna, f. 1681; & Petter f. 1683., f. 1648, † 1685, skinnare eller körsnär i
Sthm; 3. 1686 i Sthm. m. Christian Lundberg, skinnare eller körsnär.

4c)4. Abraham Molin, sedan Myliander, f. 165(2), lefde än 1685; var 1674 i England.

4c)5. Elisabeth Molin, skrefs DanielsdotterBarn: Isac, f. 1676; Daniel, f. 167(7); Maria, f. 16(79); Margareta, f. 1681. Lars, f. 1683; & Elisabeth, f. 1685.,
f. 165(4), † (omkr. 6/6) 1687; g. 167(5) m. Mårten Isacsson, † enkl. (omkr. 1/8) 1687, vaktmästare »på banko» i Sthm.

4c)6. Isac Molin, f. 165(6), var 1676 kammarskrifvare
i kammarrevisionen; g. 29/10 1676 m. Margareta
Larsdotter Häll.

4c)7. Catharina (Karin) Danielsdotter, sedan
MylianderHade i 1:a giftet barnen: Zacharias, f. 1677, † ung;
Christian, f.  1678; Margareta, f. 1680; & Zacharias, f.  1684., f. 166(2); g. 1. 11/6 1676 m. Christian Maxdorff, f. 1648, borgare i Sthm; 2. 1695 i Sthm
m. Johan Jönsson Lindhult, sockerbagare.

4c)8. Maria Molin, sedan MylianderHade 15 barn, se Svenska Ättartal 9: 267—274., f. 166(3), lefde än 1705; g. 23/4 1678 m. Sven Hansson Leffler, † 1721, sockerbagare i Sthm, hofkonditor.

3)4. Elisabeth MolinaHade 7 barn, 6 i 1:a & 1 i 2:a giftet:

Brita Johansdotter, f 167n. (före 75), g. 166(2) m. Jonas Persson Bille,
† 1678, snickare i Sthm (omg. 1676, barnl., m. enkan Malin Hansdotter). —
Barn: Lars, f. 166(3); & Elisabeth, f. 16(70).

Margareta Johansdotter, lefde enka 1683 & 1693; var 1675 g. m, Carl Soll, häradsskrifvare.

Augustin Johansson, var 1675 utomlands.

Lars Johansson, f. 164(7), var 28 år 1675.

Elisabeth Johansdotter, f. 1649, var 26 år 12/2 1675 & då ogift, † 1691;
g. 167(6) m. Eric Linning, † 1693, advokat. Barn: Jonas, f. 167(7); Elisabeth, f. 1681;
Johan, f. 1682; Eric, f. 1684; & Gabriel, f. 1686.

Helena Johansdotter; g. 28/12 1674 m. Jacob Fintzenhagen, guldarbetare i Sthm.

Sara Marcusdotter, f. 16(60), var 15 år 12/2 1675 & då ogift; g. 17/3 1675 m. Johan Forsman, handelsman i Sthm., † enka, lefde än 6/11 1674, men ej 12/2 1675; g. 1 m. Johan; 2 m. Marcus Andersson, kamrer.

Tillägsuppgifter om denna slägt mottagas med tacksamhet och skola med nöje införas i kommande
häften. Huruvida ätten fortlefver »på svärdsidan», är outredt.

Aquilmonte.

*



Adliga ätten Strömskiöld.

Adlad 1653 10/6; introducerad 1654 under n:r
590 bland adelsmän; † 1801 13/5.

Tab. 1.

Anders Olofsson. Bonde i Halsby i Tierps socken i
Upsala län. — Gift med Elin Månsdotter.


Son:


Olof Andersson, adlad Strömskiöld, f. 1601 29/7
i Halsby. Lärde sig först handtverk och blef
1617 underfogde vid Leufsta bruk i Öster Löfsta
socken i Upsala län; inspektor och kommissarie vid
»Kongl. Maj:ts och Crononäs drätzell och Intrader»
1625; användes 1629 att för kronans räkning skattlägga
och taxera ett stort antal kvarnar i riket; bokhållare
hos riksrådet, sedermera fältmarskalken Åke Tott 1630
4/8; följde med honom till Tyskland, där han var med
vid Wolgast, Greifswald, Rostock, Weimar m. fl. orter,
och fick därunder åtskilliga kommissioner för kronans
räkning, till dess han med fältmarskalken lämnade
armén; adlad 1653 10/6 (introducerad 1654 under N:r
590); inspektor öfver grefve Klas Totts gods 1655
5/7; † 1664 21/5 i Stockholm och begrafven i Klara
kyrka. Ägde hemmanet Djurby i Litslena socken i
Upsala län, för hvilket han 1629 2/9 förklarades fri
från rotering och utskrifning. Genom skrifvelse från
landshöfdingen friherre Gustaf Baner, dat. Upsala 1655
3/1, fick han bruka detta sitt hemman såsom säteri. —
Gift 1637 30/7 med Helena Johansdotter Klöfverblad,
f. 1617 17/10 i Stockholm, † där 1698 27/2 (begrafven
i Klara kyrka 4/6 s. å.), dotter af konung Karl
IX:s trotjenare och generalkamrerare i Finland Johan
Ottosson Klebladt (Klöfverblad), af en adlig släkt i
Holstein, († 1641), och Elisabet Stålhandske, N:r 98.


Barn:


Johan, f. 1638 13/4 i Klara församling i Stockholm,
† före 1664.

Anders, f. 1639. Sekreterare; † 1687. Se tab. 2.

Helena, f. 1642 14/4 i Stockholm, † 1685 25/6. Gift 1663 10/2 i Klara kyrka i nämnda stad med sedermera
biskopen i Linköpings stift Magnus Johansson Pontinus, i hans 2:a gifte, (gift 1:o 1653 4/9
med Anna Walleria, † 1661 30/11, dotter af prosten
och kyrkoherden i Högsby församling af Kalmar stift Laurentius Wallerius), f. 1623 11/12 i Kalmar, † 1691 21/8 i Linköping.

Elisabet, f. 1644 30/1 i Klara församling i Stockholm. Lefde ännu 1687. Gift med majoren vid Dalregementet Louis Pels, f. 1641 25/9, † 1696 7/7 på Hornö i Wallby socken i Upsala län och begrafven
i Wallby kyrka, där hans hufvudbanér och grafsten finnas.
Sara, f.  1645 7/4 i Klara församling i Stockholm,
+ före 1664.

Karin, f. 1647 26/7 i Klara församling i Stockholm,
+ 1705 (före 5/4) då det ringde för henne i
Nikolai församling) i nämnda stad. Gift 1667 -
med Kungl. Maj:ts tillstånd af s. å. 23/7 - med
sin systers svåger filosofie magistern, sedermera
bibliotekarien och bankokommissarien Johan Pontin,
f. 1628 i Kalmar, + 1675 (fore 30/9, då själaringning
efter honom gjordes i Jakobs församling) i Stockholm.

Maria, f. 1648 22/8 i Klara församling i Stockholm,
+ där 1701 6/8 och begrafven i Klara kyrka. Gift 1683
med sekreteraren i amiralitetskollegium Teophilus
Mellin, adlad Ehrenstjerna, n:r 1045, f. 1639 9/11
i Småland, + 1689 13/8 ombord å skeppet »Sverige»
och begrafven i Klara kyrka i Stockholm, där hans
vapen uppsattes.

Gustaf, f. 1651 30/5 i Klara församling i
Stockholm. Studerade från 1671 fortifikationsvetenskap
och mekanik hos generalkvartermästaren Simom Kraft,
med hvilken han tjenstgjorde i Holland. Under tiden
åtnjöt han fänriks lön af kronan men fri kost och
kvarter hos Kraft samt uppassning af en af hans
lakejer. Gjorde 1674 en resa genom Köln, Düsseldorf,
Paris, Brüssel, Antwerpen, Utrecht, Amsterdam och
Hamburg samt återkom öfver Köpenhamn i februari 1675
till Stockholm. Blef därefter kapten vid P. Örnklos
Gestrikebataljon och bevistade slaget vid Lund 1676
4/12 där han stupade. Begrafven i S:t Peders kyrka
i Malmö.

Claudius, f. 1653 13/10 i Klara församling i
Stockholm, + före 1664.

Kerstin, f. 1656 1/8 i Klara församling i Stockholm,
+ där 1674 18/1 och begrafven i en präktig ekkista
i Klara kyrka. Liket bars vid begrafningen (den
25/3) af 16 adelsbussar; 21 prester tjenstgjorde
vid jordfästningen, under hvilken kyrkoherden Olof
Bergius höll likpredikan.

Svante, f. 1658 28/1 på Ekolsund i Husby-Sjutolfts
socken i Upsala län, + två timmar därefter.

Tab. 2.

Anders, (son af Olof Andersson, adlad Strömskiöld,
tab. 1), f. 1639 8/11 på Esbacka. Sekreterare hos
grefve Klas Tott; + 1687 (före 4/4, då det ringde
för honom i Nikolai församling) i Stockholm. Ägde
Djurby rusthåll i Litslena socken i Upsala län samt
hus i Stockholm. - Gift 1671 med Magdalena Utterklou,
f. 1650 15/10, + efter 1699, dotter af borgmästaren
i Stockholm Anders Jönsson och Karin Eriksdotter
samt syster till assessorn Johan Utterklou, adlad
Utterklou, n:r 849.

Barn:

Kristina Katarina, f. 1671 (döpt 20/11) i Stockholm,
+ 1738 13/11. Gift 1700 med öfverjägmästaren Erik
Trafwenfält n:r 519, i hans 2:a gifte (gift 1:o 1689
1/3 roed Hedvig Stråle till Sjöared, f. på 1670-talet,
+ 1700, dotter af öfverstelöjtnanten Magnus Stråle
till Sjöared, n:r 223, och Elisabeth Schildt, n:r
282), f. 1666, + före 1731 17/11 och begrafven i
Giresta kyrka i Upsala län.
Anders, f. 1674. Major; + 1722. Se tab. 3.

Helena, f. 1676 (döpt 15/10 i Nikolai församling)
i Stockholm, + ogift. Måhända är det hon eller
systern Margareta Elisabet, som åsyftas i Nikolai
församlings räkenskaper, där anteckning gjorts om
begrafningsringning 1680 10/1 för »Herr Strömskiölds
sal. dotter»

Margareta Elisabet, f. 1677 (döpt 19/13 i Nikolai
församling) i Stockholm, + ogift.

Maria Gustafva Johanna, f. 1680 17/4 i Stockholm, +
Gift 1726 20/2 med löjtnanten Henrik Heerdhielm, n:r
1258, f. 1695, + 1734.

Tab. 3.

Anders, (son af Anders tab. 2), f. 1674 (döpt
l8/8 i Nikolai församling) i Stockholm. Kapten vid
Lifdragonerna 1700. Deltog i Karl XII:s fälttåg och
bevistade bland annat slaget vid Fraustadt 1706;
blef slutligen major och fången efter slaget vid
Pultava 1709 samt förd till Kostroma i Sibirien; +
1722 7/2 under fångenskapen. - Gift i Kostroma med
Maria Hjernstedt, i hennes 2ta gifte (gift 1:o med
regementspastorn vid generalmajoren friherre Henning
Rudolf Horns värfvade regemente Erik Qvist, + under
fångenskapen i Ryssland), + 1742 2/5.

Barn:

Karl Gustaf, f. 1715 13/10 i Sibirien; page vid
Kongl. hofvet 1726; volontär vid fortifikationen 1732;
afsked från hofvet med fänriks lön n. h. o. v. och med
tillstånd att gå i utrikes tjenst 1733 3/12; bevistade
först såsom kornett och sedan såsom löjtnant vid
konung Stanislai dragonregemente belägringen af
Danzig 1734; var därunder kommenderad på flera
utfall, men blef vid kapitulationen fången af
ryssarne; återkom till Sverige 1735; fick fänriks
indelning vid Vestgötadals regemente s. å. 22/9;
följde med regementet 1741 till Skåne, där han låg
i garnison pä olika fästningar; löjtnant 1742 17/5;
kommenderad på galererna under sjöexpeditionen
1742 och bevistade så väl detta som följande års
fälttåg; regements-kvartermästare 1746 29/5; kaptens
indelning 1747, 9/6; R. S. O. 1751 5/12; premiermajor
1753 20/12; beordrades med regementet till Pommern
1757; fången vid Anklams öfvergång 1757 i januari,
men efter kapitulationen åter skickad till Sverige;
öfverstelöjtnants indelning 1760 23/1; tillförordnad
landshöfding i Elfsborgs län 1763 9/8-1764 i juli;
transporterad genom byte med öfverstelöjtnant
Abr. Dan. Schönström till öfverstelöjtnant vid
Jemtlands regemente 1769 19/9; öfverstelöjtnant
vid Skaraborgs regemente s. å. öfverste och chef
för Jemtlands dragonregemente s. å. 30/10 och för
Vestgötadals regemente s. å. 23/11; + 1770 24/9 på
öfverstebostället Forstena i V. Tunhems socken i
Elfsborgs län och begrafven i Tunhems kyrka; med
honom utgick ätten på manssidan. - Gift 1748 26/7
med Ragnhild Ulrika von Flygarell, i hennes 1:a gifte,
(gift 2:o 1783 12/8 på Sköldstad i Vikingstads socken
i Östergötlands län med generalen friherre Fredrik
Horn till Åminne, grefve Horn till
Åminne, n:r 92, i hans 2:a gifte, f. 1725 29/3 på
Husby i Södermanlands län † 1796 1/1 i Stockholm),
f. 1732 23/2, † 1816 8/5 på Sköldstad, dotter af
hofintendenten Anders Flygarell, adlad von Flygarell,
n:r 1554, och friherrinnan Kristina Margareta
Danckwardt, n:r 191.

Magdalena Kristina, f. 1718 29/6 i Sibirien. Stiftsjungfru; † 1801 13/5 på Dåvö
i Munktorps socken i Vestmanlands län, och med henne utgick adliga ätten Strömskiöld. Gift med
hofstallmästaren friherre Maximilian von Düben, n:r 139, f. 1723 (döpt 22/6 i Stockholm), † 1798 l8/5 på Dåvö.

*

Källor: Riddarhusgenealogien; Biographica i Riks-
och Krigsarkiven; Olof Strömskiölds och hans
hustrus personalier; Olof Strömskiölds egenhändiga
anteckningar om sina barns födelse m. m. samt
handlingar rörande ätten, allt i manuskript från
arkivet på Ek, men nu mera till större delen
skänkt till Riks- och Krigsarkiven; Jakobs och
Nikolai församlingars i Stockholm kyrkoarkiv;
Magnus Pontini och Johan Pontini lefverne,
manuskript i K. Biblioteket; meritförteckningar;
J. O. I. Rancken: slägten Rancken i Finland; Upplands
fornminnesförenings tidskrift Del. II sid. 351—352;
A. Westén: Svenska Kongl. Hof-Clereciets historia;
Ennes: Carl XII:s krigare.

Otto Bergström.

*



Den siste riksjägmästaren.

Den förste kände chefen för hela rikets jägeristatKårens officiella benämning har alltsedan äldsta
tid intill medlet af innevarande århundrade varit
jägeristaten. I mån som jakten blifvit trängd åt
sidan, har den sedan blifvit skogs- och jägeristaten
och nu sist skogsstaten.

H. Szs.
var den från Tyskland hit 1597 inflyttade och såsom
svensk adelsman 1627 24/12 naturaliserade Stellan Otto
(von) Mörner, i sitt 1:a gifte 1619 med Maria von
der Grünow i hennes 2:a gifte, stamfader för alla i
Sverige nu lefvande ätter Mörner. Han förordnades
1613 27/6 till öfverjägmästare och erhöll en
omständlig k. fullmakt (vide: Registr. pag. 1614
och s. å. 23/7 pag. 127 samt 1615 12/2, då han
mottager k. förordnande att hafva noga inseende
öfver hela landet i afseende på förbudet att skjuta
älg). Porträtt af honom finnes jämte några biografiska
meddelanden om honom (enligt Anrep) intaget i grefve
Birger Mörners arbete:
»Mörnerska konterfej». I en släktkrönika från 1739
heter det om honom: »Han var till sinnet hastig, men
eljest from och uppriktig, alltid lustig och glad,
var i stor nåd hos sin öfverhet och därhos af alla,
som honom närmare kände, allmänt älskad.» Han slöt
sina dagar som landshöfding öfver Västerbotten och
Lappland.

Sveriges förste riksjägmästare var Carl Hård (till
Segerstad), f. 1591 26/2 på Segerstad i Jönköpings
län, d. 1650 21/9 på Skämmingsfors i Skaraborgs
län, gift 1629 15/3 med Beata Kyle. Denne Carl
Hård utnämndes 1635 11/12 till riksjägmästare. För
honom utfärdades 1636 3/8 ett nytt k. bref med
fullmakt att jämväl vara landtjägmästare och låta
upprätta djurgårdar. Instruktion gafs honom 1638
(22/5) 31/5, upptagande 25 punkter (vide: 1637 års
kopiebok för Kronobärgs och Jönköpings län, fol. 157,
och Skaraborgs k. skogscomm:s conc. bok pag. 157
[transsumt]).

Om hans efterträdare — friherre Axel Carlsson
Sparre, som vid tre skilda perioder förordnades
till riksjägmästare, samt grefve Gabriel Oxenstierna
(till Korsholm och Wasa) och friherre Claes Banér —
må här ej vidare malas, utan må vi genast öfvergå
till Sveriges siste riksjägmästare, Ebbe Ulfelt.

Ebbe Ulfelt, son af danska riksrådet Christoffer
Ulfelt och Maren Urup, föddes 1616 23/12 på Råbelöf
i Skåne och dog 1682 30/1 i Stockholm. Hans svenska
historia börjar med att han, som varit generalmajor
och guvernör på Ösel sedan 1644 och blifvit riddare
af Elefanter-orden vid konung Fredrik III:s kröning,
år 1652 nämndes till generalmajor på kavalleriet,
hvarefter han 1661 blef generallöjtnant, 1664
riksråd, 1666 hofrättsråd i Göta hofrätt och 1675
10/6 riksjägmästare, ett ämbete som vid jägeristatens
omorganisation indrogs 1682 14/8. Jämväl var han
lagman i Östergötland sedan 1679 22/12.

Ulfelt drog enligt »Kongl. Senatens Commission»
anno 1676 ut i danska kriget i Blekinge, Skåne och
kring Kalmar. Enligt hans egenhändiga berättelse i
k. Kammararkivet (i »Rijckz-Jägerie Statens Aflöhningz
Räckninge Ifrån Åhr 1665 Till 1673. Item 1675—1681»)
hade han därvid såsom kommenderande under sig:
öfverstelöjtnanten och jägmästaren i Uppland Gustaf
Hjulhammar (skyttar från Uppland och Västmanland
samt jägeribetjänte och skyttar i Södermanland),
landtjägaren och kaptenen Johan Pistohl (ett kompani),
jägmästaren och majoren Adolph Hård (tjänstgjorde
mestadels under Mörner), kaptenlöjtnant Granatenburg
(stupade vid Bältebärga) samt kaptenerna Johan
Sigismund von Scheping och Gustaf Eck.

Gustaf Hjulhammar (som själf skrifver sig Julhammar)
var underjägmästare i Västergötland sedan 1675
8/5. Johan Pistohl — son af ryttmästaren Jacob
Jacobsson, adlad Pistohl, och Märta Kåse — var
kapten vid Smålands infanteri och landtjägare i
Tjust, i hvilken senare egenskap han omnämnes jämväl
1681. Adolph Hård (till Segerstad) blef jägmästare
i Östergötland, Småland och Öland 1673 15/5 [i en
rulla öfver riksjägeristaten (i k. Kammararkivet)
omnämnes han emellertid detta år såsom öfverjägmästare
i Smålands, Kalmar och Växjö län]; tillika major
vid öfversten, friherre Lars Mörners (till Tuna)
af jägeribetjänte från Östergötland och Småland
upprättade regite 1676 23/2; omnämnes 1680 såsom
jägmästare i Skåne; öfverjägmästare i Skåne 1682
9/2; öfverjägmästare i Västergötland, Skåne och
Småland 1688. Om honom heter det i konung Carl
XI:s, af biskop C. G. Nordin i Hernösand utgifna
dagboksanteckningar: »När Öfver-Jägmästaren Adolph
Hård ville gå i Aftonsången här i Stockholm på
Slottet hos Hennes K. M. Enke-Drottningen, och han
kom in uti den salen, som är utanför Drabantsalen,
satte han sig på bänken som är vid piquener-porten,
föll Straxt ned utaf bänken och blef genast död. Gud
glädje hans själ och vare honom nådig!»

Ebbe Ulfelt egde Araslöf, Råbelöf och Ovesholm i
Skåne samt Färlöfsholm i Danmark. Han var sedan 1643
6/11 gift med grefvinnan Hedvig af Schlesvig-Holstein,
dotter af konung Christian IV och Christina Munck.

Hugo Samzelius.Förestående anteckningar äro hämtade ur manuskriptet
till ett vid julen eller strax på nyåret utkommande
större biografiskt arbete (jämte historisk inledning)
öfver k. skogs- och jägeristaten från slutet af
1500-talet intill nuvarande tid. Subskribentanmälan
(numrerade exemplar) mottages under adress
Neder-Kalix. Priset 10 kr., i bokhandeln 15 kr.H. Szs.

*



Om de s. k. »Vitæ Pomeranorum.»

Det behöfves intet vidlyftigt ordande om de
mångfaldiga förbindelser mellan Sverige och Pommern,
hvilka uppstodo under den tidrymd, 1630—1815,
då gemensamma intressen och till slut en gemensam
styrelse förenade dessa länder med hvarandra. Ännu
i dag äro pommerska slägter representerade i
Sverige. Månget svenskt namn återfinnes i Pommern,
hvarifrån det ofta fortplantats till andra delar
af den preussiska monarkien. Intet under nå att i
en sådan samling af personalia och geneologica, som
den, hvilken under ofvanstående benämning förvaras i
Greifswalds universitetsbibliotek, mycket af intresse
för Sverige är att finna. Den, som skrifver dessa
rader, har vid olika tider varit i tillfälle att göra
utdrag ur samlingen. För det tillmötesgående, hvilket
härvidlag visats honom af bibliotekets tjenstemän,
främst af dess chef, professorn D:r Gilbert, hembäres
härmed uttrycket af den djupaste tacksamhet. —
Hvad samlingens innehåll angår, så består den af
tryckta och otryckta bidrag till personhistorien,
likpredikningar, stamtaflor, gratulationsverser
och originalurkunder om hvartannat. Allt detta
är inbundet i 167 olika band. Grundstommen till
samlingen eller de första 44 banden bildades under
förra århundradet af den om Pommerns historia högt
förtjente vice-presidenten i Wismarska tribunalet,
Augustin von Balthasar. — Ett i år i tidskriften
»Baltische Studien» publiceradt, af bibliotekarien D:r
Edmund Lange på grundvalen af öfverbibliotekarien D:r
Müldeners handskrifna förteckning uppstäldt register
skall för framtiden underlätta forskandet i dessa
»Vitæ Pomeranorum». Registret kan naturligtvis ej
lemna några i detalj gående genealogiska upplysningar,
men i hufvudafdelningen (sid. 1-384) är under
slägtnamnet hvarje person, som blifvit föremål för
biografisk behandling, upptagen med födelse- och
dödsdag, karakter m. m. Arten af dessa biographica
angifves ock, men vid likpredikningarne saknas
författarens tryckningsår och namn. I allmänhet
är registret uppsatt med flit och omsorg. Några
anmärkningar må dock här göras. Svenska namn hafva
någon gång vållat svårigheter. Jost Henkelssons
(† 1632) maka får sid. 143 förnamnet »Hustro» och
man hänvisas hvad hennes likpredikan angår till
Kirst. Hon hette emellertid Kerstin Johansdotter
och återfinnes sid. 161 under Johann, Jons. Vid
patronymica har i allmänhet ändelsen »son»
uteslutits. Prosten i Hedemora, Erik Svensson
Roslagius († 1628) återfinnes på tvenne ställen,
under Sven och under Roslagius. Värre är att hans
prosteri kallas »Sammarstädh» eller »Sammastädh»,
ett ortnamn som vore svårt att hitta i något
»herdaminne». Att Lilliehöök sid. 191 stafvas
Liliœk betyder mindre. Johan Lillienstedt hette
aldrig Lillienfeldt (sid. 190). Leyonfels är rättare
än Loyenfels, Löwenburg eller Leyonburg rättare än
Löwenberg eller Loyenburgk (sid. 194, 195). Jakob
Ramborg var, så svenskt detta senare namn än låter,
icke från Sverige (sid. 261) utan från
Enkhuyzen i Holland. Råhlamb och Rholam hafva
skilts åt men äro ett och detsamma (sid, 261,
272). Hvarje svensk vet att Troil och Trolle äro
tvenne olika slägter; de hafva emellertid sammanförts
(sid. 346). Prosten i Östra Ny hette ej Lars
Schönmark, utan Schenmark, Anna Engel Dragman var
född Schenström, ej Schönström (sid. 347), Bannier
borde hafva sammanförts med Baner (sid. 13). I
registret göres ingen skilnad mellan slägterna
Horn (Kanckas, Åminne) i Sverige och Horn (Ranzin)
i Pommern samt Fleming i Sverige och Flemming i
(Hinter-)Pommern. Axel Oxenstiernas hustru borde
hafva hänförts till de svenska Bååtarne, ej till
den mecklenburgska ätten von Both. Sid. 279 bör
stå Rosenstam för Rosensteen. Följande engelska
eller skotska namn äro desamma och borde hafva
sammanförts: Erskein (Erskine) samt Esken, Eskein
(sid. 92), Greigge och Grigge (adlade Greiggenschild
sid. 123), Lindess (sid. 192) och Lyndsay (Lindsay;
sid. 199). Äfven tyska namn erbjuda någon gång
oegentligheter. Ett familjenamn som Marchrugew
(sid. 177) eller Margrugew (sid. 202) synes
nästan otroligt. Skulle det ej kunna vara March,
Rugenwaldensis forkortadt, d. v. s. från staden
Rügenwalde? Barnheisen (sid. 14) skall vara
Barnheid, Bavold (sid. 17) Barold; Paul Bayer
(sid. 17) är densamme som Paul Beyer (sid. 25)
titeln rentmeister är att föredraga framför
»steuereinnehmer». Faltz och Faltzburg (sid. 99)
äro samma slägt.

Deremot är v. Kameke ej detsamma som Kametke. Johan
Völschows maka var född Mevius ej Menäus
(sid. 211). Ursula Busch (sid. 52) och Ursula Pusch
(sid. 256) äro samma person. Rent vilseledande
uppgifter förekomma jämförelsevis sällan. Några
sådana må dock påpekas. Så hette Maria Elisabeth
v. Kempendorffs make Peter Iden (se sid. 159) och ej
Jäger. Det är ej fråga om något adelsdiplom utan om
en fullmakt på landtrådskarakter för Gustaf Peter
v. Lillieström (sid. 190); Otto, ej Conrad Uxkull
parenteras 1643, (sid. 395). Ännu mera skulle väl
kunnat anföras om det för öfrigt förtjenstfulla
registret, ifall tidskriftens utrymme så tillåtit.

I framtiden torde ett och annat af intresse, med
stöd af gjorda forskningar i »Vitæ Pomeranorum»
och annorstädes kunna inflyta. - Här nedan upptagas
dock redan nu en smärre notis, Björnram ock Wass
samt genealogier öfver slägterna Hartman (von
Hartmansdorff) och von Kantzow - För publicerandet
af de begge sistnämnda hafva kanslisekreteraren
A. E. C. v. Hartmansdorff och majoren m. m. friherre
J. A. Kantzow godhetsfullt velat ikläda sig kostnaderna.

*



Björnram och Wass.

Jfr. G. Anreps Ättartaflor I. 212, Tab. 4 och V. Örnbergs Svenska Ättartal V. 451.

Kristina Andersdotter säges i en hos Örnberg
l. c. befintlig uppsats »om falska Wasa ättlingar»
högst sannolikt hafva varit dotterdotters dotter
af Gustaf I:s kusin, Birgitta Kristiernsdotter (Wasa).
sannolikheten, grundande sig på antagandet att Kristina
varit dotter af erkebiskopen Andreas Laurentii i
hans andra gifte med Margareta Larsdotter, (sedan
1579 enka efter erkebiskopen Laurentius Petri), blir
visshet, då man af Kristinas, i ofvannämnda samling
förvarade likpredikan, får veta att hon föddes 1582
20/12 i Upsala. Hon afled 1652 19/2 hos sin dotter[1], på
godset Merrentin, såsom enka (gift 1618 13/4) efter
brandenburgske generalkvartermästaren Dominik von
Parr + 1621, 9/11 (antagligen af den ännu lefvande
österrikiska ätten Paar). Enligt samma källa var
Parr hennes andre make. Kristina gifte sig nemligen
första gången på »Eskilstuna slott» 1607 10/11, med
ståthållaren öfver Öster- och Vester-Rekarne Christian
Wass, som afled 1612 21/4. En icke namngifven son
i detta äktenskap skall vid femton års ålder hafva
stupat i fält. Om denne Christian Wass är tills
vidare intet bekant. Dessa rader skola måhända
gifva uppslag till forskningar härom. Författaren af
det ofvannämnda registret kallar Kristinas första
man: Chr. v. Wasa. Månne denna tydning af namnet
verkligen skulle kunna hafva något skäl för sig? Är
här törhända fråga om någon hittills obekant telning
af Wasaätten? Eller var Christian en ättling af någon
af de danska adelsätterna Hvas? Esper Hvas till
Tvet i Skåne 1568 skall 1584 »hafva skrifvit sig
till Elsnab», hvilket utan tvifrel betyder att han
daterat någon handling från Elfsnabben. Maria »Wass»
upptages på riddarhusstamtaflan såsom Alf Eriksson
Ikorns (n:r 57) hustru.

På   annat  ställe i denna tidskrift framställes
frågan om Christian Wass' härkomst. Med intresse
skulle svar emotses härpå.

*



Hartman (von Hartmansdorff).

I. Joachim Hartman. Borgare i Pasewalk.

Son:

II. Joachim, inflyttade  till Greifswald,
hvarest han blef borgare och 1523 ägare af
ett hus i Fischstrasse. Gift med Anna Stevelin,
(gift 2:o  med Georg Schulte, 3:o med rådsherren
i Greifswald Johan Völschow, + 1560 1/9), dotter
af borgmästaren derstädes Johan Stevelin och
Dorothea Glineke, (som var gift 2:o med furstliga
pommerska rådet och hauptmannen på Loitz, Valentin
von Stojentin).

Son:

III. Brandt (Brandanus), immatrikulerad som
student vid universitetet i Greifswald 1540, borgare
derstädes 1548. Rådsherre

[1] Margareta Hedvig v. Parr, gift 1) 1642 22/7 i Jauer
i Schlesien med öfverste Daniel Ouvris, f. 1596 i
Normandie, + 1652 21/8 i Cüstrin, begrafven 1653
13/4 i Stettin på samma gång som svärmodern. I detta
gifte var en son som lefde 1653 men antagligen afled
ung. Ouvris hade varit gift förut, rörande hans enkas
andra gifte med Helmfelt se Anrep.
1561-66. Ägde och bebodde ett hus i Fleischerstrasse,
+ 1587 11/1, begrafven i svärfaderns graf i
Nicolaikyrkan, hvarest grafstenen med den sistnämndes
namn, vapen och årtalet 1548 samt inskriften: Her
Brandt Hartman unde sinen Erven ännu finnes kvar.

Gift med Magdalena Voss som 1589 17/2 ingick
förlikning med exekutorerna af Heinrich Bukows
testamente, + 1591 30/4, dotter af Anton Voss,
(som antagligen tillhörde den adliga ätten
v. Voss och på mödernet härstammade från de gamla
Greifswalderslägterna Quant och Kannegeter) och Anna
Baveman. Denna senares föräldrar voro rådsherren i
Greifswald Heinrich Baveman och Anna Bukow, dotter
af rådsherren Georg Bukow och Anna von Wakenitz
samt syster till professorn och dekanen i Greifswald
Heinrich Bukow.[1]

Barn IV 1-8.

IV. 1. Joachim, afled som barn.

IV. 2. Andreas, köpman i Greifswald + 1588 ogift.

IV. 3. Joachim, f. 1552, + 1589 ogift.

IV. 4. Anna, afled som barn.

IV. 6. Jacob (d. ä.) f. 1557. Borgare i Greifswald 1593.
Gift med Anna Schwarz, dotter af Heinrich Schwarz och Anna Glineke.

IV. 7. Magdalena f. 1565 6/4, + 1616 13/11 barnlös.
Gift med borgaren i Stettin Johan Funcke + 1599.

IV. 8. Martin f. 1567 6/11. Borgare i Greifswald 1594.
Arrenderade något gods, tillhörigt dervarande universitet.
Gift med Margareta (eller Gertrud) Iäger, dotter af rådsherren i
Greifswald Jacob Iäger och Margareta Gruwel.

Barn V 7-10.

V. 7. Brandt, afled som barn.

V. 8. Jacob (d. y.). Borgare i Greifswald. Lefde 1641.
Gift med Catharina Lockervitz, dotter af Peter Lockervitz och Catharina
Stargard.

Barn VI 10-11.

VI. 10. Peter.

VI. 11. Catharina.

V. 9. Margareta + barnlös.
Gift 1:o) med N. N., skollärare i Penzlin i Mecklenburg
2:o) med skolläraren i Neu Brandenburg, Christian Krüger.

V. 10. Gertrud, gift med Johan Stuve, som lefde 1626,
af pommersk adlig ätt, till Dönnie i Rakows socken,
i hans andra gifte.

IV. 5. Anton (son af III) f. 1554. Borgare i Greifswald 1593.
Pantsatte 1599 23/1 Bukowska huset, Langestrasse 28,
till (den ännu existerande) Bukowska stiftelsen, + 1638 16/1,
begrafven 22 s. m. Gift med Magdalena Lange f. 1556 + 1624 30/10,
dotter af borgaren i Greifswald Georg Lange, (en sonsons son
af Hans Lange i Lanzig i Hinter-Pommern, hos hvilken
pommerske hertigen Bogislaw X vistades

[1] Se Geschichte der Bukowschen Stiftung af den kände
pommerske historikern, professor Theodor Pyl.
en  tid  under sina uppväxtår) och Barbara Smiterlow
(af samma stam som adliga ätten Schmiterlöw).

Barn V 1-6. 

V. 1. Barbara. Lefde 1638. Gift 1) med Heinrich Wessel,
borgare i Stralsund. 2) 1631 med Heinrich von Seltzen från
Eckernförde i Holstein, som äfven lefde 1638 och
var borgare samt handlande i Kalmar.

Till hennes afkomlingar hörde måhända Christoph
von Seltzen, handlande i Kalmar under 1700-talet,
se Örnbergs svenska ättartal VI, 355 och XI, 63


V. 2. Georg, afled som barn. 

V. 3. Georg, » » » 

V. 5. Brandt, » » » 

V. 6. Joachim » » »

V. 4. Christian (Carsten) son af IV 5, f. 1601. Borgare i 
Greifswald 1625. Rådsherre derstädes 1633. »Gerichtsvogt»  
1647. Stadskamrerare 1651. Ägde ett hus i Fischstrasse, 
ett annat i Fleischerstrasse och inköpte 1641 af Jacob 
Hartman (V 8) det hus på sistnämnda gata, som innehafts 
af farfadern. + 1668 7/12. Gift med Margareta Bünsow, af 
en från Gross Bünsow (norr om staden Anclam) härstammande 
slägt, hvars medlemmar i Greifswald förvärfvade sig stort 
anseende -- 17  af dessa beklädde under tidrymden 1312-1740 
rådsämbeten. Fadern, rådsherren och stadskamreraren Christoph 
Bünsow härstammade på kvinnolinien från de gamla pommerska 
adelsätterna von Lepel och von Apenborg, modern Ilsabe Völschow 
var på mödernet ättling af de ansedda Greifswalderslägterna
Segeberg och Engelbrecht (densamma som adliga ätten von 
Engelbrechten).

Barn VI 1-9.

VI. 1. Ilsabe, f. 1626 25/5 + 1702 2/3 i Greifswald.
Gift 1) 1641 1/12 med professorn i Greifswald, Franz Stypman,
f. 1612 14/6 + 1650 26/2. 2) med e. o. professorn i Greifswald
sedermera syndikus i Oldenburg Anton Günther Fritz.

Hennes begge söner Franz Stypman och Johan Christian 
Fritz adlades. Se Schlegels och Klingspors ättartaflor, 
hvilkas uppgifter härmed kompletteras. 


VI. 2. Christian, afled som barn.

VI. 3. Christoph » » »

VI. 4. Christian » » »

VI. 5. Georg. Jur. Licentiat. Borgare i Greifswald
1655. Rådsherre derstädes 1671-78. Gift 1655 med
Regina von Bauman f. 1639, dotter af rådsherren i
Stralsund m. m. Nicolaus Bauman, adlad von Bauman
(se Anreps och Schlegel-Klingspors ättartaflor)
och hans 1:sta hustru, Gertrud Herold. 

Barn VII. 1-2.

VII. 1. Christian Nicolaus, immatrikulerad vid 
universitetet i Greifswald 1668. 

VII. 2. Jurgen Christoph, var borgare i Greifswald 1705.

VI. 6. Joachim, f. 1635 24/4 + 1644.

VI. 7. Christoph, f. 1636 2/7, + 1659 19/12.
VI. 8. Maria Margaretha, f. 1639, 9/4, + 1656 26/12 i
barnsäng. Gift 1654 i september med e. o. professorn
i Greifswald, sedermera direktören i pommerska
hofrätten, Gualter Greigh, adlad von Greiggenschildt,
i hans 1:sta gifte, f. 1622 1/5 i Wolgast, + 1697,
18/2.

VI. 9. Mathias (Mattæhus) adlad von Hartmansdorff,
f. 1641 12/5 i Greifswald. Assessor i wismarska
tribunalet, + 1690 13/9 i Wismar. Om honom och hans
afkomlingar se Anreps, Wrangels och Bergströms samt
Wasastjernas ättartaflor.

*



von Kantzow.

I närheten af staden Prenzlau i Ukermarck skall ligga
en by med detta namn. nämnd redan 1282 30/11. Ifrån
Prenzlau härstammar äfven enligt uppgift en ännu
i Tyskland lefvande slägt Kanzow. Äldste kände
stamfadern för densamma var en Erdmann Kanzow
(+ 1671).

I Mecklenburg-Strelitz, icke långt ifrån staden
Woldegk, ligger ännu en by med samma namn. Detta
stafvas dock Canzow, alldeles såsom den här nedan
upptagna slägtens namn finnes vara tryckt i en ännu
tillgänglig källa från år 1650. Neu Brandenburg, den
stad, hvarest de första generationerna af den till
Sverige öfverflyttade slägten voro bosatta, ligger
äfven i Mecklenburg-Strelitz. Under 16:de århundradet
förekomma personer med namnet Kantzow äfven i staden
Greifswald. Utom den här nedan omtalade Hans Kantzow
finner man derstädes under åren 1565-84 en Brandt
Kantzow, men dennes samband med ifrågavarande slägt
är ännu lika litet bevisadt som den kände pommerske
historieskrifvaren Thomas Kantzows. Denne senare,
som 1526 10/4 immatrikulerades vid universitetet i
Rostock med tilllägget Sundensis, hvilker antyder
hans härkomst från staden Stralsund, blef sedermera
de pommerska hertigarnes sekreterare och afled 1542
25/9 i Stettin

Om honom och hans pommerska krönika, se vidare
»Thomas Kantzow und seine Pommeriche Chronik»,
gradualafhandling af Fr. Grönwall (Stettin 1889;
införd i »Baltische Studien»),
.
I G. Anreps Ättartaflor äro, i
enlighet med riddarhusgenealogien och de Klerckerska
samlingarna i K. Biblioteket, minister-residenten
Johan Albert Kantzows förfäder alldeles felaktigt
upptagna. Såsom ett fullständigande af den i Wrangels
och Bergströms »Ättartaflor från år 1857» meddelade
historiken, må nedanstående ätteledning, hvilken
delvis legat till grund för densamma, upptagas.

I. Hans (von) Kantzow.

Var enligt Dinnies' Stemmata Sundensium, först
öfverstevaktmästare i kejserlig tjenst, sedermera
adlad af Kejsaren och efter afskedstagandet
borgmästare i Neu Brandenburg (hos Gerschow patricier
derstädes) gift med Margareta von Stülpnagel. En Hans
Kantzow ägde 1519 hus i Greifswald och afled 1550,
möjligen är han identisk med ofvanstående.

Son:

II. Johan, Patricier i Neu Brandenburg.

Son:

III. Johan, enligt Gerschow rådsherre i Neu
Brandenburg. Gift med Anna Mesterknecht från
samma stad. Hennes moder var Gertrud Nicolaidotter
Warneke.

Son:

IV. Johan, Borgmästare i Neu Brandenburg
och medlem af fyrmannarådet derstädes. Var 1650
död. Gift med Ursula Gerdes, som 2:o blef
gift med Friedrich Casimir. Hon var enda barnet 
till borgmästaren i Neu Brandenburg, Heinrich
Gerdes, (en farfarsfarbror till Franz Joachim
Gerdes, se adliga ätten Ehrenstrahl n:r 865, Anrep I
698) och hans hustru Agnes Warneke. Ovisst är om
Ursula Gerdes' söner Joachim och Friedrich, hvilka
1650 nämnas såsom bröder till nedanstående Johan
Kantzow, voro af hennes första eller andra gifte.
Då en Joachim Casimir 1653 24/6 nämnes, är det senare
sannolikast.

Son:

V. Johan. Blef 1630 9/5 immatrikulerad vid universitetet 
i Greifswald. Teol. Kand. derstädes 1647 i September och
s. å. kyrkoherde (pastor) i Liepen i Alt Vor-Pommern.    
Undertecknade såsom Johan Canzow 1670 30/3 i Stolpe ett 
fördrag mellan drottning Christinas ombud, Johan Offerman, 
samt Johan Berckhan och öfriga interessenter i godset
Wussentin. -- + 1686 12/4. Gift  1:o) 1647 1/12 i Liepen 
med Agnes Birckhahn (eller Berckhahn) + 1650 l8/5 i barnsäng
och begrafven 26 s. m. Hennes farfarsfar, Johan, skall hafva
tillhört den preussiska adliga ätten med detta namn, inkommit
till Pommern och 1529 blifvit hauptman vid amtet Barth. Sonen
(med Anna von Barnekow) Joachim var under 16:de århundradets
senare hälft hofråd hos hertigarne af Pommern-Wolgast samt gift
med Gertrud Ballerstedt, en halfsyster till furstliga rådet 
Felix Hausen. Deras son, Agnes' fader, Heinrich Birckhahn var 
först sekreterare hos hertig Philipp Julius, sedermera hertig 
Bogislaw XIV:s hauptman på Torgelow och begrofs 1645 9/12. 
Han var gift 3 gånger, med Gertrud Schlichtkrull från Anclam 
(Agnes moder), Anna Sophia von Lepel och Ursula von Barnekow, 
samt hade en son, ofvannämnde Johan Birckhahn. Då denne afled 
barnlös, ärfdes Wussentin af Agnes' barn. Hon  var gift 1:o) 
sedan 1640 med Kantzows företrädare i embetet, Timotheus Gerschow 
f. 1597 13/3 + 1645 11/2, hvilken under åren 1621-23 varit 
fältpredikant i livländaren Georg Christoph v. Rosens polska 
regemente, som stred mot svenskarne i Livland. -- 2:o) (enligt 
Dinnies) med Anna Schneidewind.

Söner:

VI. 1-4. (1, 2 i 1:sta, 3, 4 i 2:dra giftet).
VI. 3. Johan Friedrich (son af V i andra giftet.) 
f. 1661. Immatrikulerad vid universitetet
i Greifswald 1684 l8/9. Teol. kand. derstädes
1694. Kyrkoherde i Stolzenburg vid Pasewalk 1695
i februari. + 1731 14/1 derstädes. Gift med Hedvig
Sophia Reimarus, dotter af företrädaren i ämbetet,
Philipp Reimarus och Elisabeth Friedeborn.

Barn: VII. 3. och möjligen VII. ?.

VII. 3. Anna Elisabeth, + 1760 5/2. Gift 1734 med
Gerhard Gerling i hans 2:dra gifte, f. 1688 22/2
i Soest i Westfalen, Kyrkoherde i Iven vid Anclam
1713. + 1766 30/7.

VII. ?. Johan Philipp. Handlande i Stralsund. Gift
med Katarina Maria Sodeman (enl. Hougberg: Söderman)
prestdotter från Rügen.

Enär Johan Philipp endast på grund af sannolikhetsskäl
antagits vara son af Johan Friedrich utsättas för
dennes afkomlingar inga nummer.

Son:

Joachim Christian f. 1732 28/3 i Stralsund, Stads-
och provinsialapotekare i Vasa i Finland, + 1809
30/9 derstädes. Gift 1) 1760 med Brita Magdalena
Brinck från Kalmar + 1784 20/10. 2) 1785 28/6 med Clara
Eriksdotter Munselius, f. 1749, + 1807 12/11. Gift 1)
med landskamreraren i Vasa, Carl Paul Castin.

Barn i 1:sta giftet a-d.

a. Ehrenfried f. 1765 27/11 i Vasa, Apotekare i
Nykarleby i Finland, + 1818 25/5 derstädes. Gift 1804 med 
Albertina Soller, f. 1784 10/11 i Vasa, + 1822 1/3 derstädes.

Barn e-i.

e. Clara Catharina f. 1805 l6/9.

f. Johan Ehrenfried f. 1807 l8/11.

Dennes afkomlingar torde ännu lefva i Finland och
Ryssland. Namnet skrefs af Johan Philipps' afkomlingar
Kantzau Närmare upplysningar om desamma önskas.


g. Albertina f. 1810 12/2. 

h. Charlotta f. 1813 24/7. 

i. Sophie f. 1815 4/10.

b. Johan Christian f. 1774 31/3 i Vasa.
Apotekare derstädes efter fadern. Flyttade 
till Sverige och var 1822-26 ägare af
Bisslinge i Eds socken, 1826-36 af apoteket Hjorten
på Kungsholmen, + 1855 20/4 i Karlstad. Gift 1804 med
Catharina Magdalena Radeloff, + 1849 31/3 i Stockholm;
dotter af apotekaren i Karlstad, David Daniel Radeloff
från Wismar och Elisabeth Sophia Andersson, i hennes
1:sta gifte.

c. En dotter gift med sin svåger Holst i hans 2:dra gifte.

d. Ulrika, gift med magasinsförvaltaren i Umeå
Nathanael Holst, i hans 1:sta gifte.

VI. 4. Heinrich Gottfried (son af V i andra giftet)
f. 1666 12/3, Handlande i Stralsund och medlem af
8-mannarådet, + 1742 12/4.
Gift 1700 med Anna Gertrud Charisius, dotter af
borgmästaren och landtrådet Christian Ehrenfried
Charisius och hans 1:sta fru, Anna Hagemeister. Faster
till Christian Ehrenfried Charisius, se adliga ätten
von Carisien n:r 2137, Anrep I 391 och halfsyster
till Christian Ehrenfried Charisius, se adliga ätten
von Olthoff n:r 1752.

Jfr. undertecknads historik till ätten v. Olthoff i Wrangels 
och Bergströms ättartaflor.

Barn VII. 4-7.

VII. 4. Barbara Rosina, f. 1701 16/8, + 1758 3/5. Gift 
med prosten (præpositus) i Loitz Christoph Friedrich
Willich, + 1750. 

VII. 5. Anna Eleonora, f. 1706 1/6. Gift med kyrkoherden i
Casnevitz på Rügen, Adam Friedrich Salchow. 

VII. 6. Johan Ehrenfried, f. 1709, afled som barn. 

VII. 7. Charlotte Elisabeth, f. 1711, + 1748 barnlös.
Gift 1742 med borgmästaren i Stralsund David Ike, i det 
3:dje af hans 4 giften, f. 1683 6/2, + 1755  22/8.

VI. 2. Johan Heinrich (yngste son af V i första giftet),
f. 1650 l8/5.

VI. 1. Henning Joachim (äldste son af V i första giftet), 
f. antagligen 1648.

Ägde, genom arf efter morbrodern, panträtten till godset Wussentin 
i Medows socken, Alt-Vor-Pommern. Denna reducerades från honom, men
han behöll, såsom perpetuell arrendator och tertial innehafvare, 
godset till sin död.

Angående tertialgodsen m. m., se en under tryck varande afhandling af författaren till denna uppsats: Om reduktioner m. m. i f. d. Svenska Pommern.
När densamma inträffat, är obekant, Henning 
Joachim nämnes sista gången 1710 3/8, i Medows kyrkoböcker. Att
något »anträd» for honom skulle finnas i Liepens kyrkoböcker 
(jfr. Wrangels och Bergströms ättartaflor I 616) torde bero på något 
misstag. Gift med Anna Buchow, f. 1657. Hennes farfarsfarfar,
rådsherren i Stralsund, Heinrich Buchow hade 1568 adlats af kejsaren;
farfadern  med samma namn var gift med Ilsabe von Braun (se Schlegel
& Klingspor sid. 32 tab. 44) hvars moder var af den gamla rügianska ätten Segebaden. Föräldrarne voro Albert Buchow och hans 1:sta hustru Anna Wewetzer, 
af samma slägt som adliga ätterna Rosenstjerna n:r 172 och von Weiwitzern
(Schlegel & Klingspor sid. 321).

Barn VII.  1-2.

VII. 1. Catharina Dorothea, står fadder i Medow 1702 14/5 och 1711
29/7 och är då ogift.

VII. 2. Johan Albert, (son af VI 1.) f. 1680 12/12 på
Wussentin. Perpetuell arrende- och tertialinnehafvare
af Wussentin. Nämnes från och med 1716 28/4 flere gånger 
i Medows kyrkoböcker. Inflyttade till Stralsund. Rådsherre 
derstädes 1738. Afsked p. b. härifrån 1748, + 1753 19/2. 
Gift 1707 med Ilsabe Dorothea Reinke, f. 1687, + 1761 5/5, 
dotter af rådsherren i Stralsund Adam Friedrich Reinke och 
hans 1:sta hustru Catharina Ilsabe Cramer. 

Barn VIII.  1-8.

VIII. 1. Anna Ilsabe, f. 1708 6/10, + 19/11 s. å.

VIII. 2. Joachim Friedrich, f. 1709 20/12. Var först
handlande, sedan under 12 års tid landtbrukare. Blef 
1742 kongl. »Holzförster» (jägmästare) i Pommern, + 1769. 

VIII. 3. Albert Heinrich, f. 1712 9/2, + 9/9 s. å. 

VIII. 5. Christian Ehrenfried, f. 1715 19/9, döpt dagen derpå.
Handlande i Stockholm, + 1784 30/3 derstädes. 

VIII. 7. Regina Ilsabe, f. 1720 24/2 på Wussentin, döpt 28 s. m. i
Medow, + 1755 21/11.

VIII. 6. Carl Friedrich, f. 1718 7/4 på Wussentin, döpt 10 s. m. i
Medow. Advokat i Stralsund; + 1754 4/5. Gift med Anna Catharina
Niemann, som sedermera blef föreståndarinna för S:t Annæ och Brigittæ 
kloster derstädes.

Barn IX. 4-9.

IX. 4. Johan Friedrich f. 1745. Afled som barn. 

IX. 5. Johan Albert f. 1746. Afled som barn.

IX. 6. Carl Heinrich f. 1748. Utan vidare underrättelser.

IX. 7. Anna Dorothea f. 1747. I nyssnämnda kloster.

IX. 8. Maria Agneta f. 1751. I nyssnämnda kloster.

IX. 9. Juliane Catharine f. 1753. Afled som barn.

VIII. 8. Emanuel Heinrich von Kantzow adlad af
kejsaren 1761. Rådsherre i Stralsund 1762.
Afsked p. b. 1778. Ägde det genom köp förvärfvade
godset Zansebuhr i Niepars socken. Gift med Juliane
Balduine Braun, som ännu lefde 1813, dotter af
bryggareåldermannen Berend Balduin Braun.

Barn IX. 10-13.

IX. 10. Juliane Catharine. Var 1813 ogift.

IX. 11. Johan Heinrich, f. 1763 14/7 i Stralsund. 
Ärfde Zansebuhr, som efter hans död tillföll modern 
och systrarne. Stabsfänrik vid Drottningens Lifregemente 
1781 16/7. Löjtnant derstädes 1791 24/4. Stabskapten 1795
14/6. Regementskvartermästare. R. S. O. 1810. Afsked
1811 30/4, + 1812 26/2 på nämnda egendom, ogift. Deltog i 
krigen i Finland och Pommern 1790, 1807.

IX. 12. Bernhard Balduin, f. 1765, döpt 31/7 s. å. i
Stralsund. Stabsfänrik vid nyssnämnda regemente
1780. Stabslöjtnant 1791 24/4. Afsked m. kaptens
karakter 1795 7/4. Var 1806 närvarande vid landtdagen
i Greifswald, + 1807 24/10 ogift på Zansebuhr.

IX. 13. Amalia Anna Regina. Lefde 1814 26/3 och var
då gift med en Ritter.

VIII. 4. Johan Albert (son af VII. 2) f. 1713 13/8,
+ 1806 i Stockholm. Se vidare Anreps ättartaflor. Gift
i Stockholm 1752 7/5 med Christina Maria Hebbe f. 1730
1/5 i Stockholm, + 1791 18/5 derstädes. Se vidare
Anrep, Svenska slägtboken II sid. 413-433.
Barn: IX. 1-3.

IX. 1. Christina Elisabeth f. 1754, + 1795 28/2
barnlös. Gift 1791 26/7 med kyrkoherden i Wenjan,
Westerås stift, hofpredikanten Magister Johan
Leufquist i hans 1:sta gifte, f. 1750 7/2 i By socken,
+ 1814 10/7.

IX. 2. Johanna Maria f. 1757 20/7, + 1839 24/10
barnlös. Ägde huset n:r 5, kvarteret Phoebus,
Stockholm. Gift derstädes med danske konsuln,
grosshandlaren Christian Fredrik Fabricius.

IX. 3. Johan Albert, friherre Kantzow. Om honom
och hans afkomlingar se Anreps samt Wrangels och
Bergströms ättartaflor.

*

Anm. Bland faddrarne till VIII. 6 nämnes en Cord
Friedrich Kantzow, som 1722 30/7 synes varit
gift. Denne medlem af ätten var bosatt i staden
Anclam. Otvifvelaktigt var han en nära slägting,
måhända broder, till VII. 2.

Gustaf von Essen.

*



Nyare svensk biografisk-genealogisk litteratur.

I.

Intresset för personhistoria och de dermed
sammanhängande biografiska och genealogiska
forskningarna har på de senaste 10 å 15 åren allt mer
och mer utvecklats. Då hofintendenten V. Örnberg år
1884 började att utgifva sin »Svensk Slägtkalender»
(från 1889 kallad »Svenska ättartal») voro i sjelfva
verket de genealogiska och biografiska handböckerna
ganska få och föga tillförlitliga. Dessutom voro
uppgifterna i de flesta dylika arbeten ytterst
knapphändiga; sålunda saknas, i enlighet med den af
G. Anrep utgifna adelskalendern, ofta nog uppgifter
om födelsedagar och giftermålsdagar, en brist,
som såväl i nyare danska som finska arbeten af
liknande art, ej förefinnes. Till sådana kortfattade
uppgifter har likväl äfven en Örnberg inskränkt sig,
detta så mycket mera öfverraskande som Gabriel Anrep
redan anvisat vägen med sin öfver allt beröm stående
»Svenska Slägtboken», som, i fråga om fullständighet,
på det genealogiska området söker sin like. Emellertid
får man ej i detta hänseende vara så nogräknad med
de 12 årgångarna af »Svensk Slägtkalender»-»Svenska
ättartal», då de ju från början afsetts att vara
kalendrar, deri uppgifter endast om lefvande personer
skulle meddelas, snarare än att vara ett genealogiskt
samlingsverk i egentlig bemärkelse. När
Slägtkalenderns namn ändrades till Ättartal 
och planen i och med detsamma i någon mån utvidgades,
lär äfven utgifvarens afsigt varit att meddela data 
och längre biografier, men sorgligt att säga visade 
det sig att allmänhetens intresse icke höll jemna steg
med de ökade kostnader som denna fullständighet
gifvetvis skulle åsamkat utgifvaren. Hvad nu en
sådan fullständighet angår, måste medgifvas att den
visserligen alltid är önskvärd, men att den möjligen
kan uppvägas såsom t. ex. i de nämnda årgångarna af
Örnbergs arbete, der den ersatts genom att så många
flera slägttaflor i dess ställe kunnat intagas, en
omständighet, som i icke ringa mån bidragit att öka
allmänhetens intresse och gjort de små röda volymerna
kända och erkända i mycket vida kretsar. Deras
betydelse är obestridlig och deras värde för kommande
tiders forskare måhända oberäkneligt.

Under årens lopp har, såsom ofvan antyddes, intresset
för slägtforskning och biografi tilltagit; detta
i hög grad tack vare G. Anreps och V. Örnbergs
banbrytande verksamhet i slägtforskningens
tjänst. Också är det ingen liten förteckning, som i
ett kommande häfte af denna tidskrift är afsedd att
meddelas öfver den rent biografiska och genealogiska
litteratur som blott under de senaste 20 åren sett
dagen i Sverige.

Öfver flera enskilda slägter hafva utarbetats
utförliga monografier, hvaribland märkas följande
synnerligen utmärkta och i allmänhet om god forskning
vittnande arbeten:
Genealogiska anteckningar om slägten Sederholm etc. (utg. 1880 af J. Sederholm);
Slägten [Berger] (utg. 1880 af Solve T. Berger);
Edgrenska slägtens stamtafla (utg. 1881 och 2 uppl. 1894 af A. G. T. Edgren);
Muntheslägten från l000-talet etc. (utg. 1883 af C. D. V. L. Munthe);
Skånska slägten Billberg (utg. 1883 af F. T. och T. A. Billberg);
Slägten Cronstrand (utg. 1884 af O. Bergström);
Stambok öfver den svenska slägten von Sydow (utg. 1885 af Kr. A. von Sydow);
Biografiska anteckningar öfver medlemmar af familjen Strandberg (utg. 1885 af Sigrid Strandberg);
Slägten Aschan (utg. 1885 af O. Bergström);
Slägten Laurin (utg. 1886 af A. V. Kinberg);
Slägten Engelhart (utg. 1886 af G. O. F. Engelhart);
Slägten Psilander (utg. 1886 af A. Psilander);
Uppgifter rörande Gibsonska slägten i Sverige från 1742 (utg. 1888 af
J. A. Gibson);
Genealogi af Huss-slägten (utg. 1889 af F. J. V. Huss);
John Jespersson Ekegrens från Kyrkheddinge slägtregister (utg. 1890 af H. P:son M[almborg]);
Adliga ätten Tigerstedt (utg. 1891 af E. S. Tigerstedt);
Slägten von Krusenstjerna (utg. 1893 [af J. E. von Krusenstjerna]);
Tafla öfver Edh-slägten (utg. 1893 af K. K:son Reuterswärd);
Slägten Frick i Sverige (utg. 1893 af C. M. Frick);
Ätterna Lagerberg (utg. 1894 af C. Lagerberg);
Försök till slägtregister öfver slägten Tengvall (utg. 1894 af G. Tengvall);
Falander-Edelstam (utg. 1895 af O. C. Ahlström);
Slägten Moëll 1571-1895 (utg. 1895 af A. C. och A. H. Moëll);
Geijerska slägten i Sverige (utg. 1897 af B. J. Geijer);
Västgötasläkten Knös (utg. 1898 af Arvid Knös m. fl.

Bland slägttaflor utmärka sig de öfver ätterna Drake
och Hand (utg. 1898 af F. Drake).

Arbeten öfver flere slägtgrupper, utom Örnbergs,
Anreps, Wrangels och Bergströms (ättartaflor ifrån
1857) hafva utgifvits af G. V. Kinberg om Gotländska
slägter samt af O. C. Ahlström om Norrländska slägter.

En betydande matrikellitteratur har samtidigt
uppblomstrat men de olika arbetena inom denna kategori
äro tyvärr af mycket olika halt. Flera äro dock af
högt värde och af stort intresse för forskningen; till
dessa måste i främsta rummet räknas Skånska Nationen
före afdelningarnas tid {1682-1832), ett arbete af
allra största värde (utg. 1897 af Carl Sjöström);
Upsala universitets Matrikel (utg. 1896 af F. v. Bahr
och Th. Brandberg); Smålands Nation i Upsala (under
utg. af P. S. Vistrand och M. Seth) äfven dessa
senare verkliga mönsterarbeten fullt jemförliga med
den utmärkta historiken öfver Gestrike-Helsinge Nation
i Upsala (utg. 1892 af S. H. H. Palmgren).

De nya herdaminnena öfver Strengnäs och Vesterås
stift (detta senare endast supplement) äro förtjenta
af skarp kritik, deremot synes tilläggsbandet till
Erkestiftets herdaminne vara ett något mera gediget
och tillförlitligt arbete.

Intresset för biografi har äfven tagit sig uttryck i
andra publikationer såsom t. ex. i Hasse W. Tullbergs
i stort anlagda »Svenskt Porträttgalleri», der hvarje
porträtt åtföljes af korta men exakta, biografiska
uppgifter samt meddelanden om alla de afbildade
personernas födelseort, en synnerligen vigtig äfven
i Wrangels och Bergströms Ättartaflor, såvidt möjligt
varit, om hvarje person meddelad uppgift.

»Jägaren», den af Hugo Samzelius utgifna
förtjenstfullt redigerade tidskriften innehåller
tidt och ofta smärre biografiska skizzer, der
författarens skriftställaretalang endast öfverträffas
af uppgifternas tillförlitlighet.

Då emellertid meningen är att i de närmaste häftena af
denna tidskrift intaga en förteckning öfver all under
de senaste 20 åren utkommen svensk genealogisk och
biografisk litteratur få ofvanstående kortfattade
antydningar vara nog. Må det endast tillåtas
utgifvaren att något utförligare omnämna de båda
senaste företeelserna på den genealogiska horisonten
nemligen Sveriges Ridderskaps och Adels kalender
för år 1899 utgifven af Gabriel Anrep. (Tjuguandra
årgången). Alb. Bonniers Förl. Sthlm 1898, samt
Svensk Adelskalender för 1899 utgifven af Karl K:son
Leijonhufvud. (Första årgången). P. A. Norstedt &
Söners förl. Sthlm 1898.

I Finland hafva trenne olika förlagsfirmor utgifvit
adelskalendrar, ett förhållande, som kanske i någon
mån varit orsak till att den 1897 utgifna årgången
af »Finlands adelskalender» framkommit i så prydligt
skick och med så fullständiga uppgifter. Äfven här
i landet har i år täflan med den på Alb. Bonniers
förlag af G. Anrep utgifna adelskalendern upptagits
af en annan firma nemligen P. A. Norstedt & Söner,
som gjort sig synnerligen förtjent om den genealogiska
forskningen genom att åtaga sig utgifvandet af det
ofvannämda samlingsverket »Svenska Adelns Ättartaflor
ifrån 1857». Att ryktet om en ny adelskalender äfven
verkat åtskilligt godt på den Anrepska kalendern synes
bäst af den nyligen utkomna årgången. Uppställningen
är visserligen
i det hela densamma, men derigenom att
vapenafbildningar för alla slägter meddelas har
kalendern fått ett värdefullt tillägg; dessutom
har den stora förbättringen vidtagits att födelseår
meddelas för i andra adliga ätter ingifta qvinliga
ättemedlemmar äfven på deras egen slägt, en åtgärd,
som besparar mycket tidsödande sökande. Som vanligt
ter sig kalendern mycket prydligt, väl tryckt som
den är och i öfrigt elegant utstyrd. Såväl de större
som de mindre vapnen lemna dock åtskilligt öfrigt att
önska. Mot utgifvarens företal skulle rätt mycket vara
att anmärka; der finnes stoff till oändliga polemiker,
men äfven gifves der eggelse till undersökningar af
stort intresse. Man måste emellertid lyckönska den
åldrige utgifvaren till att med oförminskad krafter
hafva kunnat redigera denna nya årgång och man måste
alltid med tacksamhet erinra sig att herr Anrep är
den förste, som under de senaste 50 åren med ifver
egnat sin tid och sin förmåga till slägtforskningens
tjenst.

Den af Karl Leijonhufvud utgifna »Svenska
Adelskalendern» grundar sig hufvudsakligen på det af
Wrangel & Bergström utgifna ännu e) fullt afslutade
arbetet »Sv. Ad. Ättartaflor ifrån 1857» och är
äfven, såsom af företalet synes framgå, närmast
afsedt att vara ett årligen utkommande supplement
dertill. Med tanke på de oerhörda svårigheter,
som utgifvaren måst öfvervinna, innan han på så 
jemförelsevis kort tid kunnat få ut sin kalender,
måste man lyckönska honom till det i sanning
storartade resultatet. Redan formatet gifver boken
en mera seriös prägel än kalendrar i allmänhet; det
yttre i öfrigt är tilltalande, men tyvärr måste
vi konstatera den absoluta bristen på heraldisk
smak och kännedom hos den artist, som fått sig
anförtrodt det delikata värfvet att dekorera den
nya kalenderns permar. Särskildt företer det derå
anbragta vapnet ett oheraldiskt »sammelsurium», som
ingalunda verkar tilltalande. Lyckligtvis försonas
man genom de verkligen lyckade smärre vapensköldar,
som anbragts vid historikerna till hvarje ätt, och
hvilka vapen göra Gen. Stab. Litografiska anstalt,
där de utförts, all heder. De utmärka sig nästan utan
undantag för rena heraldiska former och äro tecknade
med säker hand och god kännedom om heraldisk stil.

Att i kalendern införts uppgifter om giftermåls
och födelsedagar betecknar ett stort framsteg på
kalenderområdet och kommer helt säkert att helsas med
mycken tillfredsställelse. Det af utgifvaren använda
systemet i öfrigt företer stora olikheter med det
i G. Anreps kalender använda. Sålunda hänföras
icke alla inom hvarje ätt upptagna personer till
hufvudmannen.

Hvarje person har framföre sitt namn ett nummer, som
åter hänvisar till en i början af hvarje ätt meddelad
stamtafla. Genom detta tillvägagagående kan man med
största lätthet klargöra äfven det mest invecklade
slägtskapsförhållande mellan tvenne personer af samma
ätt. Visserligen kan detta i några få fall förorsaka
tidsutdrägt, men i alla hänseenden ej mera än det
tidsödande sökandet i G. Anreps kalendrar efter
födelseår m. m. för de adliga fröknar, som gift sig
med adelsmän, och om hvilka uppgifter i sist nämda
kalenders förra årgångar stått att finna endast på
mannens ätt.

Bland nyheter af största betydelse är det register
öfver alla i boken förekommande namn på icke svenska
adliga personer, ett framsteg, hvars betydelse ej
behöfver påpekas.

En del detaljanmärkningar mot såväl sjelfva planen som
mot uppgifterna skulle nog kunna göras, men då kanske
en närmare granskning är att vänta på annat håll och
nu redan allt för mycket inkräktats på tidskriftens
utrymme torde vara bäst att för denna gång sätta
punkt under upprepande af en lyckönskan till såväl
utgifvare som förläggare. Arbetet, som äfven prydes
af goda autotypier framställande generalmajoren
O. M. Björnstjerna samt Deras Excellenser friherre
Fr. v. Essen och grefve L. Douglas, kan med fog räknas
till det bästa, som under senare åren utkommit på
det genealogiska området.

S. S. S.

*




Smärre biografiska meddelanden.Till denna afdelning emottagas bidrag med tacksamhet.Red.


John Ericssons biografer hafva saknat kännedom om
att han, tidigare än de antagit, graverat i koppar,
och jag anser mig derför böra meddela följande
upplysningar.

Jag eger en med J. Ericsson signerad gravyr (83 x 140 mm.),
å hvilken finnas två gamla, af samma hand
med bläck gjorda anteckningar, så lydande: »Första
försöket i graveringskonsten» [och] »ritning af
järnbron vid Forssvik». Ämnet för denna framställning
antyder gravyrens tidiga tillkomst, och utförandet,
ehuru ganska godt, skiljer sig något från nedannämnda
vackra arbeten. Af denna gravyr finnes icke något
exemplar i Kongl. bibliotekets gravyrsamling.

Ericsson framträdde offentligen som gravör 1822
i frih. Fr. Boyes Konst- och nyhetsmagasin, fjerde
årgången, der han meddelade teckning till en af honom
i viss mån förbättrad ångmaskin. Denna gravyr är
signerad Pinx. & sculp. J. Ericsson. I texten säges,
att detta är hans andra försök att gravera i koppar,
och det har antagits, att det första skulle varit en i
Kongl. biblioteket befintlig gravyr (97 x 143 mm.) med
mekaniskt ämne och med följande graverade dedikation:
Tillegnad Hr Baron Fred. Boye. J. Ericsson.
Detta antagande har troligen berott derpå, att man ej känt
tillvaron af här ofvan först nämnda gravyr.

I biografiska arbeten rörande Ericsson, utgifna af
Stackelberg (1866), Ålund (1890) och Säve (1891),
namnes, att han graverat ritningar för ett tillämnadt
arbete om kanaler m. m., men ingendera har haft
sig bekant att aftryck af dessa gravyrer bevarats
i Sverige. Sådana hafva emellertid befunnit sig i
framlidne grefve A. E. von Rosens ego, tills han 1875
skänkte dem till Kongl. Biblioteket. De äro 16 till
antalet och sammanhäftade som bok i tvärfolio
med skriftliga upplysningar af gifvaren, hvilken
ansåg sin gåfva som ett unicum. Han meddelar, att
han förgäfves efterforskat såväl plåtarna som den
graveringsmaskin Ericsson användt och hvilken han
uppfunnit och tillverkat af stål.

Om tillämpningen i England af Ericssons uppfinningar
meddelas åtskilligt i »utdrag af ett bref från en
resande norrman, dateradt London den 8 juli 1828»,
infördt i tidningen Journalen (Stockholm) d. 1 aug. 
s. å. Ericsson var då på resa i Frankrike och
Flandern. Detta meddelande om honom synes vara det
första i svenska tidningspressen efter 1826, då han
för alltid lemnade Sverige.

*

Gustaf Daniel Wilcke, länge innehafvare af Bergsunds
verkstad i Maria förs. i Stockholm, har såväl i
Nord. familjebok 11: 313, som i det 1897 utgifna
verket om Stockholm Sveriges hufvudstad uppgifvits
vara engelsman. Han var likväl född i Stockholm
d. 25 okt. 1776 och afled derstädes d. 4 okt. 1863
(kalendern Svea för 1864). Hans föräldrar voro
med. doktorn Henrik Kristian Daniel Wilcke († 1788)
och Katarina Maria Meisner från Nyköping. Farbrodern
Johan Carl Wilcke († 1796) var Vetenskapsakademiens
sekreterare. Dessa bröders fader var pastorn vid
tyska förs. i Stockholm lektor Samuel Wilcke, som
var slägtens stamfader i Sverige. Jemför Bruzelius,
Sv. Läkarematrikel, art. Wilkens.

K. F. W-r.

*




Frågor.Redaktionen tillåter sig vördsamt uppmana
Sv. Autograf-Sällskapets medlemmar samt abonnenterna å
Person-Historisk Tidskrift att såvidt möjligt inlemna
svar å ofvanstående frågor. Svaren komma att meddelas
i nästa häfte.


1. Hvar äro friherre Esbjörn Kristian Reuterholm
och hans maka Maria Gyllenstierna till Lundholm samt
deras son Gustaf Adolf Reuterholm begrafna?

F.

2. Hvad hette Martin (Thijsen) Anckarhjelms maka?

B.

3. Huru böra svenska adelsnamn rätteligen skrifvas?
I enlighet med adelsdiplom och liknande urkunder? i
enlighet med vedertaget bruk? eller i enlighet med
språkets vexlingar?

W. Legran.

4. Hvilken ätt tillhörde Christian Wass, som
under första hälften af 1600-talet var »ståthållare»
i Öster- och Vester-Rekarne.

G. v. E.

*



Vilseledande uppgift.

I Herr Anreps företal till »Sveriges Ridderskaps och
Adels kalender för 1899» förekommer följande lika
öfverraskande som oriktiga uppgift:

»Friherrliga ätten n:r 396 är den enda på riddarhuset, som har
prepositionen till i sitt dubbla namm. Såsom genmäle dertill må här
utan vidare kommentarier lemnas autentisk förteckning endast öfver nu
lefvande ätter, hvilka å riddarhusets genealogier fått behålla detta till.

Grefliga:

N:o   8. Oxenstierna till Korsholm och Vasa.

N:o  25. Wachtmeister till Johannishus.

N:o  41. Bonde till Björnö.

N:o  55. Cronhielm till Flosta.

N:o  97. Falkenberg till Bålby.

Friherrliga:

N:o  31. Wachtmeister till Björkö.

N:o  40. Ribbing till Zernava.

N:o  44. Wrede till Elimä.

N:o  55. Wrangel till Ludenhoff.

N:O 110. Taube till Odenkat.

N:o 253. de Geer till Leufsta.

N:o255.  Falkenberg till Trystorp.

N:o 271. de Geer till Tervik.

N:o 312. de Geer till Finspång.

N:o 396. Gyllenhaal till Härlingstorp.

Adliga:

N:o   7. Sparre till Rossvik (äfven af
Rossvik).

N:o 105. Falkenberg till Bålby.

Justus.

*



Också ett biografiskt lexikon.

Ett arbete afsedt att bereda slägtforskarne en 
väsentlig lättnad vid genomgående af det stora
material, som är att finna i äldre tidningar, torde
blifva ganska välkommet. Ett sådant arbete är snart
färdigt att kunna tryckas. Det är verkligt lexikon,
upptagande alla i »Inrikes Tidningar», under tiden
novemb. 1760 till och med år 1800, om dödsfall
och giftermål införda tillkännagifvanden, hvilka
blifvit afskrifna samt ordnade i bokstafsföljd. För
att undvika vidlyftighet hafva dock uppgifter, som
uteslutande röra adliga personer, och som återfinnas
i »Anreps ättartaflor», här blifvit uteslutne. Icke
desto mindre upptager arbetet emellan 30- och 40,000
annonser och däri
förekomma öfver 10,000 olika familjenamn. De
ofvannämnda icke upptagna annonserna uppgå till
omkring 7,000. Annonserna äro fullständigt införda
så med afseende å ort, datum och ålder som äfven på
ofta förekommande uppgifter om den aflidnes eller
giftas föräldrar. När efter dödsannonsen längre
biografiska uppgifter eller nekrologer förekomma,
hafva anteckningar härom blifvit gjorda. För hvarje
tillkännagifvande finnes årgång och tidningsnummer
angifvet; härigenom beredes tillfälle både att
kontrollera riktigheten af annonsen och taga
kännedom om deri möjligen befintliga utförligare
uppgifter. Såvidt möjligt hafva de i tidningarna
ofta förekommande tryckfel eller andra oriktiga
och ofullständiga uppgifter genom jemförelse med
tillgängliga källor, såsom herdaminnen, läkare- och
apothekare-längder, slägtböcker och ättartal m. m.,
blifvit rättade och kompletterade.

Tryckt i stort oktavformat med dubbelspaltiga
sidor beräknas arbetet komma att upptaga omkring
600 sidor. Det var meningen att redan i höst börja
tryckningen, men tyvärr har ett försök att genom
utsända prenumerationslistor betrygga företagets
ekonomiska sida misslyckats så till vida, att endast
1/3 af det absolut nödvändiga prenumerantantalet
erhållits. Utgifningen af detta arbete är således för
närvarande beroende på om bidrag härtill kunna från
annat håll erhållas, då någon förläggare svårligen
torde vara villig åtaga sig en så dyrbar och osäker
affär. Vi tillåta oss derföre att här påpeka arbetets
stora betydelse samt på det varmaste rekommendera
det till alla slägtforskningens vänner. Lexikonet,
som kommer att innehålla mellan 30- och 40,000
meddelanden, beräknas, såsom ofvan nämndes, komma att
upptaga något omkring 600 tvåspaltiga sidor. Priset
per exemplar, 20 kronor, får anses synnerligen
lågt. Subskribenter anmodas att vända sig till
utgifvaren, f d. majoren, friherre E. Lagerheim,
adr. Sthlm. 15 Valhallavägen.

*




N:r 1. Grefve Emanuel Gyldenstolpe.

N:r 2. Friherre Fredrik Manderström.

N:r 3. Friherre Gustaf af Ugglas.




»Fersenska mordet».

Skildradt af Drottning Hedvig Elisabeth Charlotta 
i hennes dagboksanteckningar för år 1810
Meddeladt af Carl C:son Bonde. 

Juni månad.

(Forts. från föreg. häfte och slut.)

Vid sextiden minskades ändtligen i någon mån
Drottningens ångest och oro genom de underrättelser,
som hon erhöll från Grefvinnan Engeström, ehuru dessa
visserligen voro föga lugnande. Grefvinnan Engeström,
som varit ute på Haga samma morgon, men ej velat
stanna till middagen, skickade nämligen sin betjent
med ett bref till Drottningen deruti hon omtalade,
att hon hade erbjudit Grefvinnan Piper en fristad
uti sitt hus, som ligger midt emot Grefve Fersens,
emedan hon ansåg att en säkrare tillflykt borde kunna
beredas henne derstädes, då detsamma som inrymmer
Utrikes Departementet, tillhörde Konungen samt hade
en portvakt uti kungligt livré; Grefvinnan Piper
hade likväl ej velat antaga det gjorda anbudet
för att ej derigenom äfven utsätta andra för den
öfverhängande faran; Grefvinnan Engeström omtalade
äfven att pöbeln fortfarande omringade Grefve Fersens
lik, och skymfade detsamma under skrik på hämnd samt
hot mot hans syster. Genast efter Konungens ankomst
till staden, hade emellertid en bataljon af gardet
blifvit beordrad att bevaka Grefve Fersens hus och
sörja för Grefvinnan Pipers säkerhet samt förekomma
den befarade plundringen. Statsrådet hade genast
sammanträdt, och Konungen hade under förevändning
utaf Grefve Klingspors klena hälsa, som hindrade
honom att stiga till häst, fråntagit honom befälet
och utnämnt Herr Sköldebrand till öfverståthållare ad
interim. När Konungen kom till staden voro gatorna
ganska folktomma, emedan massorna samlat sig kring
Riddarhustorget för att beskåda och håna 
den olycklige grefvens nakna och sargade kropp. Herrar
Adlercreutz och Silfversparre hade låtit omgifva
slottet med trupper för att hindra den deromkring
samlade folkmassan att tränga sig in der. Vid
fyratiden sammankallade General Sköldebrand
borgerskapet för att med dem rådgöra om hvad som
borde göras för att undvika ytterligare olyckor;
ammunition utdelades åt soldaterna, som fingo order
att möta våld med våld. Trupperna höllos alltjemnt
under vapen och folkmassan skränade fortfarande samt
gaf tillkänna sin afsigt att begifva sig till Grefve
Fersens hus, och äfven uppsöka hans broder, som med
sin maka dolt sig uti de rum, som han bebodde på
slottet. Mellan kl. 4 och 5 började folkhopen att
kasta sten emot den sida utaf slottet som ligger
emot den nya bron samt utefter den gata som löper
förbi Storkyrkan mot slottet. Förgäfves sökte General
Adlercreutz och Generaladjutanten att skingra pöbeln;
stenar liksom regnade ned på alla håll; en stor hög
med stenar låg qvar i närheten af kungliga stallet
ifrån den tid då bron och stallet byggdes, utaf dessa
togo pojkar och gummor och stoppade i sina fickor för
att sedan kasta dem på förbigående; Under passerandet
af Storkyrkobrinken öfverföll folkmassan med sten- och 
smutskastning till och med den deputation utaf
borgerskapet, som med den nye öfverståthållaren
i spetsen var på väg till slottet, för att der
betyga Konungen sin tillgifvenhet och föreslå honom
att borgerskapet skulle ställa sig under vapen och
tillsammans med trupperna besörja vaktgöringen. Packet
ryckte till och med plymen ur Herr Sköldebrands hatt;
General Adlercreutz blef utaf en karl öfverfallen
med en käpp, men denne blef genast arresterad. Den
tygellösa hopen hade ej längre någon hänsyn för
hvarken civil eller militär myndighet, den tycktes
vilja söka Grefvinnan Piper uti Grefve Ugglas hus
eller i hennes våning på slottet, men då den märkte
sitt misstag och fick veta, att hon ej fanns der,
vände sig folkmassan emot Grefve Fersens hus, som dock
befanns vara för starkt bevakadt. Under antagande att
grefvinnan befann sig ute hos Drottningen stälde äfven
folkhopen sina steg ut mot Haga samt gaf tillkänna sin
afsigt att under vägen företaga plundring i flera hus,
hvilket verkligen tyckes hafva ingått uti den för
upploppet på morgonen uppgjorda planen; lyckligtvis
kunde dock massan ej vinna förstärkning från de södra
qvarteren, emedan man låtit draga upp slussarna åt
söder för att hindra passagen derifrån, likaledes hade
man satt ut en stark vakt vid den nya bron; från den
norra sidan tillstötte dock mycket folk och alla
gator omkring slottet voro uppfylda af menniskor. Nu
insåg General Adlercreutz att folkmassan ej med godo
skulle kunna skingras, och då flere militärpersoner
lika väl som han sjelf hade blifvit skymfade,
hotade han folkhopen med att han ämnade att gifva
eld. Han lät också soldaterna ladda sina gevär
och gaf en kavalleritrupp befallning att rida till
anfall; härigenom lyckades han rensopa en gata och
folkmassan minskades för ett ögonblick, men då den
likväl ej ville skingra sig, beslöt sig generalen
för att låta skjuta skarpt på densamma, hvarvid
flera personer föllo för kulorna på den gata som
leder till slottet; man har visserligen icke bestämd
uppgift på huru många som dödades eller sårades,
men det torde nog hafva varit minst ett hundratal,
som på detta sätt fingo ett rättvist straff för
sina ogerningar; flera muskötsalvor blefvo aflossade
och slutligen användes äfven kanonerna; artilleriet
var placeradt rundt omkring slottet hufvudsakligen
vid bron, som dessutom bevakades af poster som hade
befallning att ej låta någon passera. Hästgardet,
som utaf massan blifvit öfverfallet med stenkastning,
hvarvid flere man sårades, gjorde slutligen i karrier
ett anlopp och rensade därigenom bron från folk,
hvarvid många kullkastades, sårades och möjligen
äfven dödades. Man lyckades dock ej afhålla hopen
från Grefve Ugglas hus, där inom ett ögonblick
alla fönsterrutor blefvo sönderslagna. Ett bud,
som Konungen skickat till Haga för att öfverbringa
lugnande underrättelser till Drottningen, öfverfölls i
trots af det kungliga livréet. Förr än emot tiotiden
på qvällen kunde upploppet ej anses stilladt, och
det hade törhända fortgått hela natten om icke ett
ymnigt regn på qvällen börjat falla, hvilket sedan
fortfor äfven hela följande dag. Trupperna fingo
dock fortfarande stå under vapen och afdelningar af
hästgardet patrullerade på gatorna.

Drottningen, hvilken tillbringat hela dagen under
stor oro, lugnades något genom de underrättelser om
eftermiddagens tilldragelser, som hon vid 8-tiden
erhöll från Konungen genom Herr von Engeström, som
hade lyckats komma fram oaktadt Grefve Ugglas hus
ännu vid den tiden belägrades utaf folkmassan. Han
medförde äfven lugnande underrättelser rörande
Grefvinnan Piper, hvars afresa till landet han sade
sig hafva ombestyrt, och försäkrade att hon före
kl. 10 på aftonen skulle vara i trygghet på något
säkert ställe. Under återvägen skymfades Baron von
Engeström på Norrbro, derför att han kom från Haga;
detsamma hände
Kammarherre Koskull, som Konungen skickat med ett
bref till Drottningen och pöbeln kastade sten på
hans vagn. Konungen, som hade lofvat att återkomma
till Haga samma afton, underrättade Drottningen
att han ansåg sig böra stanna qvar i Stockholm
för att öfvervaka stadens säkerhet, men han bad
henne icke komma till staden. Drottningen besvarade
likväl detta Konungens bref med en anhållan att få
resa in till Stockholm för att ej nödgas vara skild
från Konungen. Senare ankom adjutanten, Kammarherre
Bergenstråhle, som General Adlercreutz utsändt för att
taga befälet öfver den vakt som blifvit kommenderad
till Hagas försvar, men då alla trupper behöfdes i
Stockholm, var denna vakt alldeles för fåtalig för att
kunna uträtta något för den händelse slottet blifvit
angripet utaf pöbeln. Så länge det ännu var dager gick
Drottningen omkring slottet och talade med vakterna
för att ingifva dem mod och uppmana dem till trohet
mot deras Konung. Det minsta buller som hon hörde
oroade henne likväl, ty Kammarherre Bergenstråhle hade
tillrådt henne att ej invagga sig i någon säkerhet
samt ej gå till sängs om natten, utan vara beredd att
genast lemna Haga och taga med sig sina penningar och
smycken för den händelse upploppet skulle sträcka sig
dit ut. Man hade nämligen, under det folkmassan var
på väg mot Grefve Ugglas hus, hört den utropa att den
ämnade supera på Haga. Herr Bergenstråhle tillrådde
Drottningen att göra sig beredd på det värsta, hvarför
båtar lades i beredskap invid paviljongen för att
kunna föra Drottningen öfver till den andra stranden
utaf sjön, der den stora landsvägen till Finland går
fram och dit man låtit föra Drottningens vagnar, på
det att hon skulle kunna begifva sig till något säkert
ställe uti Roslagen, så långt bort från Stockholm som
möjligt. Drottningen och hennes hof vakade hela natten
under största oro; vid midnatt anlände en ytterligare
eskort för att sörja för hennes personliga säkerhet,
och med densamma fick hon vidare underrättelser om
dagens händelser; pöbeln hade icke velat draga sig
tillbaka oaktadt man gifvit eld på den, och det
var endast det våldsamma regnet under natten som
förmått skingra massorna. Klockan nio påföljande
morgon skickade Drottningen sin stallmästare för
att inhemta underrättelser om Konungens befinnande
och det allmänna tillståndet; emellertid kommo före
stallmästarens återkomst andra personer från staden
som berättade att folkmassan lugnat sig samt att allt
var tyst och stilla, men att man fortfarande hörde
hotelser mot Grefvinnan Pipers lif. Stallmästaren
medförde hälsning från Konungen att han ämnade
sig ut till Drottningen på förmiddagen, äfvenså
meddelade han att Grefvinnan Piper befann sig uti
säkerhet, fast man ej visste, hvart hon begifvit
sig. Grefvinnan hade på aftonen, iklädd en tjenarinnas
kläder, lemnat sin bostad och tagit sin tillflykt
till Skeppsholmen, men der voro alla så uppskrämda,
att man vägrade att släppa in henne hos Kommendanten,
oaktadt hon åtföljdes af sin systerson och den förut
af mig omnämnde fransmannen, Hertig de Pienne. Hennes
systerson, Baron Klinckowström, som var adjutant hos
Konungen, hade i denna sin egenskap tillfälle att,
utan att uppväcka misstankar, få tala såväl med
Konungen som statsråden om hvad som kunde göras för
att kunna rädda hans moster undan de blodtörstiges
händer. Han fick tillstånd att taga en slup, som
skulle föra henne till något af de landtställen som
ligga strax utanför Stockholms hamn, hvarifrån hon
sedermera lättare skulle kunna begifva sig utrikes,
vare sig till Ryssland eller Tyskland och sålunda
komma uti säkerhet. Midt i natten under ösande regn
for hon uti en öppen båt utåt hafvet med afsigt att
stiga i land på Djurgården, men man öfvertalade henne
att fortsätta färden längre bort, emedan man ansåg
att detta var för nära staden.Det var verkligen lyckligt, att hon ej landsteg
der, ty man har sedermera fått veta att folk med
illasinnade afsigter der väntade på henne.

Slutligen kommo de till Grefve Brahes egendom
Rydboholm, hvarest Grefvinnan hoppades hos sin
anförvandt finna en tillflykt, men olyckligtvis var
Grefve Brahe ej hemma och hans tjenstefolk vågade
icke längre än till påföljande dag låta henne få
stanna qvar derstädes, de fruktade nämligen för
landtbefolkningen, som redan hade hunnit blifva
upphetsad utaf folk som kommit från staden i afsigt
att der ute försöka gripa henne. Hon undkom dock
lyckligt deras efterspaningar och anlände till
Penningby, hvarest hon utaf Grefvinnan von Rosen
blef mottagen med en anhörigs hela vänskap. Hertig
de Pienne och Baron Klinckowström hade emellertid
lemnat henne vid Rydboholm och ämnade förskaffa
henne ett pass i och för afresa sjöledes till Lifland
eller Kurland. Efter samråd med sin broder ändrade
emellertid hennes systerson mening och bad Konungen
skicka henne till Vaxholm; ovisst är huruvida de, som
visserligen ej i grund och botten äro elaka menniskor
men dock misstänksamma till sin natur, verkligen hyste
för henne nedsättande misstankar, eller om de gjorde
detta för att genom hennes qvarstannande i landet
bereda henne tillfälle att rättfärdiga sig för de
framkastade beskyllningarna. Konungen för sin del
ville dock ingalunda att hon skulle få ens ett sken
af brottslighet emot sig, och ansåg det rättsvidrigt
att låta arrestera en person, som, ehuru hon hade
allmänhetens misstankar emot sig, dock ej var direkt
anklagad för någonting, han lät derför uppmana henne
att frivilligt begifva sig till Vaxholm och sjelfmant
förklara sig för fånge, hvilket hon äfven gjorde.Grefvinnan Pipers systerson, Baron Klinckowström,
som hade följt henne på hennes flykt, hade föreslagit
regeringen att låta föra henne till Vaxholm utan att
hon sjelf skulle få kännedom om orsaken härtill. Uti
känsla af sin egen oskuld och understödd utaf
sina vänners råd, insåg hon sjelf att hon på detta
sätt skulle kunna komma i tillfälle att rättfärdiga
sig. Hon gick också derur med all den heder, som man
kunde begära. Hon hade först tänkt att draga sig
tillbaka till ett familjen Fersen tillhörigt gods
i Finland, men hade hon det gjordt hade hon varit
ohjelpligt förlorad, och det var derför lyckligt att
hennes sunda omdöme afhöll henne från att göra detta,
och att hon sålunda nästan som genom ett underverk
kom ifrån denna öfverhängande fara. I det följande
kommer man att få erfara huru hon till slut blef fri
från alla misstankar och huru hennes oskuld trädde
i ljusan dag.

Denna note är skrifven 1811.

Det föreslogs följande dag att Drottningen skulle
begifva sig till Rosersberg för att vara i säkerhet
för den upphetsade folkmassan, men detta hade varit
att ohjelpligt skada henne. Konungen för sin del
gillade ej heller denna plan, och det var äfven
många andra som ansågo att det var lämpligare att
hon stannade i Konungens närhet för att kunna förströ
honom och lindra hans bekymmer. Den 21. vid ett-tiden
anlände Kammarherre Koskull för att hemta Konungens
saker och papper samt anmoda Drottningen att på
eftermiddagen flytta in till Stockholm med hela sitt
hus, dit hon begaf sig eskorterad af en stark piket;
hela garnisonen var ännu i rörelse och gatorna,
isynnerhet de som af Drottningen skulle passeras,
bevakades här och der af kavalleri, Gustaf Adolfs
torg var besatt med artilleri, omkring slottet
voro vakter till häst och till fots samt kanoner
uppställda, hvilket gaf detsamma mera utseende af
en fästning än ett kungligt residens. Tullportarna
voro stängda och ingen fick slippa ut utan pass, en
kunglig proklamation var uppslagen uti gatuhörnen,
tillkännagifvande att alla husportar skulle stängas
kl. 11, att ingen fick vistas på gatorna efter nattens
inbrott, samt att hvar och en äfven om dagen skulle
vara försedd med ett legitimationskort, hvarpå stod
innehafvarens namn och signalement, starka poster af
såväl infanteri som kavalleri vakade
hela dagen samt isynnerhet om natten öfver
ordningen på gatorna för att hindra folksamlingar
och skingra dem så snart ett tiotal personer kommit
tillsammans. Den proklamation, som Konungen utfärdat
genast efter sin ankomst till staden för att gifva
uttryck åt sitt ogillande af folkets uppträden,
blef, i trots af den respekt man var Konungen
skyldig, nedrifven från gathörnen utaf gatpojkar,
utan att man någonsin lyckats få kännedom om hvem
som dertill uppmanat dem; dagligen häktades likväl
personer som voro mer eller mindre misstänkta
för delaktighet i mordet på den olycklige Grefve
Fersen. Justitiekansleren erhöll Konungens
befallning att inleda undersökningar rörande
denna sak; justitiekanslersembetet innehades af
Grefve Wachtmeister, men i anseende till dennes
bortovaro tillförordnade Konungen i hans ställe
en Herr Klinteberg, som var känd för skicklighet
och redbarhet.Alldenstund Grefve Wachtmeister var gift med
Grefvinnan Fersens nièce, hade han under alla
förhållanden ej i förevarande fall kunnat utföra
hvad till hans befattning hörde, då enligt svensk
lag en anförvandt ej får föra talan i mål af denna
beskaffenhet. En utomordentlig kommission utaf
polismän tillsattes, men ransakningssättet enligt nu
gällande lagar är ej detsamma som förr, då man kunde
få använda strängare medel att upptäcka brottslingar,
nu har man endast lagens bokstaf att rätta sig
efter, hvilket bereder advokatyr och intriger
gynnsamt tillfälle att hjelpa de skyldige att slippa
undan. Justitieombudsmannen, hvilken är en slags
folktribun, kan numera ej förvägras tillträde till
förhören, och äfven om det var åt Justitiekanslern
som Konungen gifvit i uppdrag att leda dessa, så hade
denne andre Justitiekansler full befogenhet att dervid
yttra sin mening och öfvervaka att lagens bestämmelser
noga iakttogos af såväl domare som undersökningsnämnd.

Det föreföll genast sannolikt att det var ifrån Herr
Mannerheims klubb som alla de lögner ledde sitt
upphof, hvilka blifvit utspridda rörande Kronprinsens
förgiftning och familjen Fersen. De mest fanatiske
i denna hans klubb voro, förutom han sjelf och Herr
von Platen, alla Herr Adlersparres gamla förtrogna
vänner och bland andra en förut utaf mig omtalad
Herr Bergstedt. Under de första dagarna var allt oro
och förvirring, man visste ej till hvem man skulle
kunna våga tala eller förtro sig, och fruktan stod
att läsa i allas ansigten, i allmänhet hade man en
förkänsla af att ett skräckvälde liknande den franska
revolutionen vore i antågande. Redan ett par dagar
derefter började
på nytt upphetsande ströskrifter att spridas
på gatorna, uti hvilka de personer, hvilka man
ytterligare ville prisgifva åt folkets raseri och
hämnd blefvo utpekade. En betjent blef utaf några
hästgardister häktad, då han ville locka dem att mörda
sina officerare för att sjelfva taga befälet. Äfven
några soldater vid det första gardesregementet
hade man hört fälla hotande uttryck om att det
nog till slut skulle gå derhän. Konungen fann
sig af dessa tilldragelser nödsakad att inkalla
andra trupper för att kunna hålla folkmassan i
styr hvarför Lifregementets Grenadierer, några
sqvadroner af Lifregementets Husarer, en sqvadron
utaf Lifregementets Dragoner, några kompanier
utaf Uplands Regemente, en afdelning af Östgöta
Grenadierer samt några kompanier af det gamla Finska
Regementet inkallades för att förstärka Stockholms
garnison. Lifregementet anlände först, redan några
få dagar efter den olyckliga tilldragelsen; på
dessa trupper kunde Konungen fullkomligt lita och
man kunde vara fullt viss på att de ej skulle låta
locka sig från sin plikt. De utspridda lögnerna och
de trovärdiga olycksförebuden gåfvo all anledning
att befara nya oroligheter, hvarför man under
den första veckan lät bevaka gångarna i slottet
med talrika trupper, ty ett rykte hade blifvit
utspridt att man ämnade tända eld på slottet genom
att uti källargluggarne inkasta brännbara ämnen,
hvarför dessa noga tillbommades. Alla dessa händelser
alstrade en dyster och sorgsen sinnesstämning. Den
utaf Sundhets-Kollegium gjorda undersökningen rörande
Kronprinsens obduktion hade gifvit ytterligare fart
åt misstankarna om förgiftningshistorien och hade
sålunda äfven den medverkat till skandalskrifveriet
och Grefve Fersens mord.Det var isynnerhet uti en berättelse som afgifvits
af en läkare i landsorten, och som infordrats då
prinsens lik fördes genom Linköping, som denne på det
afskyvärdaste sätt sökte bevisa att prinsen dött
till följd af förgiftning, hvarigenom misstankarna
ytterligare stärktes. Denne läkare hette Lodin och
lär vara en fanatiker som på detta sätt ville göra
sig ryktbar.

Den mördades broder, Grefve Fabian Fersen,
inlemnade dagen efter mordet till Konungen en
böneskrift med begäran om ransakning rörande broderns
uppförande, samt anhöll att hans papper skulle noga
undersökas och alla hans nycklar tagas i förvar. Med
anledning häraf gaf Konungen genast befallning åt
sin Öfverste-Kammarjunkare, Grefve Stenbock, att
tillsammans med Justitie-Kanslern försegla alla Grefve
Fersens papper och tillhörigheter. Den mördade Grefve
Fersens lik fördes samma natt till hans gods Steninge,
för att fredas för ytterligare 
förolämpningar från det rasande folket; då man ej kunde få
någon annan likkista, nedlades grefvens lik i en
utaf polisen anskaffad svartmålad träkista, som var
alldeles för kort för hans stora längd, men man ansåg
det icke desto mindre lyckligt att kunna skyndsamt
skaffa undan liket. Grefve Stenbock tillförordnades
till chef för Konungens hof och öfverstekammarherre,
alldenstund Grefve Fabian Fersen ej ville utöfva denna
sin befattning, öfvervaldigad som han var utaf sorg
öfver den lidna förlusten och dessutom äfven sjelf
utsatt för allmänhetens hat.

Grefvinnan Piper hade äfven hon, då hon för att rädda
sig undan folkets raseri, lemnade sin broders hus
öfverlemnat sina nycklar till Grefve Stenbock; efter
sin ankomst till Vaxholm skref hon till Konungen för
att begära rättvisa, hon framhöll att då hon genom
Konungens godhet funnit en säker tillflykt, samt
genom att frivilligt förklara sig häktad undandragits
folkets raseri, hoppades hon på rättvisa både för
sig och sin broder. Hennes papper blefvo likaledes
utaf Grefve Stenbock förseglade.

Emot slutet af månaden voro alla fängelser uppfyllda
med personer som häktats såsom mer eller mindre
invecklade uti mordet på Grefve Fersen, och den 30
Juni hade man redan upptäckt sjelfva mördarne, men
man sväfvade dock fortfarande i okunnighet om sjelfva
upphofvet till oroligheterna, och hvilka de voro,
som satt dem i gång. Man hoppades dock slutligen
äfven få klarhet härutinnan, ehuru man befarade,
att polisens verksamhet skulle förlamas, ju mera
undersökningen drog ut på tiden då det säkerligen
fanns många personer, som hade det största intresse
af att hölja uti evigt dunkel allt hvad som härmed
egde sammanhang. Undersökningen pågick dagligen uti
poliskammaren i närvaro af en mängd åhörare, som
voro nyfikna att få veta hvad som kunnat föranleda
detta afskyvärda mord. Bland militärerna började man
nu allmänt att på General-adjutanten Silfversparre
skjuta skulden för att Grefve Fersen ej räddats
undan den rasande pöbeln. Konungen hade äfven två
dagar efter upploppet fråntagit Herr Silfversparre
kommendantstafven och återlemnat den åt General
Adlercreutz.

Kronprinsens lik hade blifvit lagdt på »lit de parade»
för att enligt bruket visas för folket, ty ehuru det
nog kunde vara förenadt med en viss fara att visa
det offentligt, ville man dock ej stöta allmänheten
för hufvudet och derigenom framkalla nya oroligheter,
som kunde vålla olyckor och blifva vådliga för den
kungliga myndigheten. I stället för att föra liket
till kyrkan för att der högtidligen förevisas,
beslöt Konungen, att detsamma skulle vara qvar på
slottet till begrafningsdagen. Till följd af den
starka värmen måste man ställa in kärl med is och
läkarne fingo söka så vårda liket att ej förruttnelse
instälde sig och gjorde det oigenkännligt. Konungen
faststälde trenne dagar för likets förevisning. Den
första dagen var ganska stormig, de dagen förut till
staden anlända trupperna utposterades rundtomkring
slottet och på de öppna platserna, men den oroliga
och bullersamma folkmassan försökte bryta sig igenom
vakterna, och det var nära, att man nödgats gifva eld
på densamma; lyckligtvis lugnade sig folket och gaf
vika för militärmakten. De öfriga dagarna förflöto
lugnt, folket hade fått kännedom, att alla vakter
hade laddade gevär, hvilket gjorde, att det lättare
lät handtera sig.

Författarne utaf smädeskrifter hade nu drifvit sitt
ursinne så långt, att de sökte intala folket, att
Konungen och framför allt Drottningen haft kännedom om
kronprinsens förgiftning; Drottningen var isynnerhet
komprometterad till följd af sin förbindelse med
Grefvinnan Piper. Konungen nödgades tillbringa hela
den månad, om hvilken denna berättelse rör sig,
uti Stockholm, men hans hälsa kräfde landtluft,
hvarför det bestämdes, att han någon af de första
dagarna i påföljande månad åter skulle flytta ut till
Haga för att der vistas, till dess Riksdagen skulle
samlas. Man hade redan förut bestämt, att Riksdagen
skulle sammanträda under Juli månad i Stockholm,
men då man fruktade, att detta kunde vara förenadt
med en viss fara, hemstälde Statsrådet strax efter
upploppet att Konungen måtte välja en annan ort för
Riksdagens arbete, och bestämde man sig för Örebro,
samt uppsköt dess öppnande till de sista dagarna af
Juli. Tiden tillbringades i Stockholm på ett mycket
dystert sätt, under fruktan och oro, man vågade ej
förtro sig åt någon, då man ej visste, hvilka som
medverkat till oroligheternas framkallande, och
mötte man folk på gatan, visste man ju ej om bland
desse dolde sig någon af den olycklige Grefve Fersens
mördare, ja sällan har man sett en sorgligare anblick.

Det hände en dag, att en karl begärde att få tala med
mig, och sade sig hafva en upplysning af vigt att
lemna, men det var svårt att veta, om hans uppgift
var sann eller om han blott var en lycksökare. Han
vände sig till min kammartjenare med förklaring,
att han kände vigtiga hemligheter, som han blott
kunde anförtro
personligen åt mig eller åt Konungen. Det kunde
möjligen vara oklokt att vägra taga kännedom om,
hvad han hade att berätta, då man ju ej visste,
på hvem man kunde lita, men det kunde å andra sidan
vara komprometterande att emottaga en angifvare, som
törhända var en äfventyrare. Konungen, för hvilken
jag genast omtalade detta, ansåg saken mycket kinkig,
men jag hade för min del redan på förhand bestämt mig
för att ej taga emot denne karl, åtminstone ej ensam,
ty då jag sjelf var utsatt för misstankar ansåg jag
detta farligt. Då Konungens klena hälsa ej heller
tillät honom att taga emot karlen, frågade han mig,
hvad jag tänkte göra, hvartill jag svarade, att jag
bedt Grefve Essen komma till mig för att rådgöra
med honom härutinnan, innan jag gaf karlen något
svar; karlen hade sagt, att han mycket väl kände
Konungen, då han förut varit anstäld vid gardet,
men att han ej ville besvära Konungen och ej hade
förtroende till något af statsråden eller till den
nuvarande öfverståthållaren och derför önskade
tala med mig, då han kände många vigtiga hemligheter
rörande upploppet, som ännu vore långt ifrån slut,
och för hvars fortsättande ytterligare planer voro
uppgjorda. Konungen gillade min åtgärd att tillkalla
Grefve Essen. »Han är», sade han »från den tid, då han
var öfverståthållare förtrogen med polisens hemliga
vägar och kan nog lemna oss vigtiga upplysningar,
skicka honom till mig, så snart han kommer, så skall
jag rådgöra med honom och öfverenskomma om hvad, som
är att göra.» Grefve Essen, som är en hederlig och
bra man, och såväl Konungen som mig mycket tillgifven
öfverraskades mycket af denna tilldragelse och sade,
att man ej finge tillbakavisa några upplysningar under
förhandenvarande förhållanden, men att han ville
inhemta Konungens befallningar, innan han gaf mig
något råd. Efter att hafva varit hos Konungen återkom
han och bad mig å Konungens vägnar, att jag skulle
på ett papper skrifva, att jag vore den ifrågavarande
karlen mycket förbunden för hans visade tillgifvenhet
mot Konungen och mig, men att försigtigheten bjöd
mig att ej emottaga honom, hvarför jag anmodat
Grefve Essen att i mitt ställe tala med honom. Jag
tecknade mitt namn härunder och lemnade papperet
åt min kammartjenare, som fick befallning att visa
det för karlen, men derefter återlemna det till mig
och ej låta karlen behålla papperet, hvilket för mig
kunnat blifva komprometterande. Kammartjenaren fick
äfven i uppdrag att för karlen nämna dag och timme,
då Grefve Essen ville taga emot
honom. Karlen tycktes dock verkligen vara en
intrigmakare, som ville göra sig vigtig, ty då han,
oaktadt han förklarade sig vara missnöjd att ej blifva
personligen emottagen utaf mig, likväl infann sig hos
Grefve Essen, hade han nästan ingenting att omförmäla
och derefter blef det aldrig mera tal om denna sak.

Gatpojkarna fortforo emellertid med att nedrifva
Konungens proklamationer, man häktade en och annan
utaf dem, men jag vet ej, huruvida de erhöllo någon
slags bestraffning, jag har dock all anledning att
tro att i så fall deras enda straff bestod i några
näsknäppar, ty polisen är verkligen mycket dålig
och föga verksam och efter några få dagar glömde man
bort alltsammans. Som jag förut berättat häktades en
uppassare hos en gardesofficer hvilken sökte förleda
soldaterna att mörda sina officerare för att sjelfva
taga befälet och spela herrar, detta var fullkomlig
Jakobinism, men de hästgardister, till hvilka han
vändt sig, lockade honom med sig på en liten krog,
der de pryglade upp honom för att få kännedom
om hans planer, hvarefter de häktade honom och
öfverlemnade honom åt rättvisan. Tjenstemännens och
Adelns betjenter voro i allmänhet ganska opålitliga
och sysselsatte sig endast med att tala politik i
tamburerna och ansågo sig böra yttra sin tanke i
alla dagens frågor samt äfven tala derom med sina
husbönder, om de understundom kunde vara ganska qvicka
hade de likväl i allmänhet alltid en skef uppfattning
af sakerna, tjenstefolket var så bortskämdt, att
det verkligen var svårt att träffa på en rigtigt
bra betjent.

Innan jag fortsätter min berättelse måste jag
omtala en sak, som gjorde mig stora bekymmer; en
del af de häften, som innehålla de af mig skrifna
dagboksanteckningarna, hade vid revolution den
13 Mars utaf mig blifvit lemnade att förvaras af
Grefvinnan Piper, de då timade tilldragelserna hade
nämligen gjort mig misstänksam och jag fruktade, att
man skulle kunna vilja taga dem ifrån mig, okunnig
som jag då var, huruvida ej samma olyckliga öde som
drabbat Gustaf Adolfs familj, äfven skulle kunna
sträcka sig till hans farbror och faster, och att det
kanske ej blott var nödvändigheten, som föranledt
dessa händelser, utan att till äfventyrs man ville
skicka oss alla samma väg; det var ju också möjligt,
att någon främmande makt hade sin hand med i spelet
för att bemäktiga sig tronen för någon annan familjs
räkning, ty ärelystnaden kan locka till mycket. -- I 
tanke således att dessa mina anteckningar skulle
vara i säkrare förvar hos en enskild
person, lemnade jag en stor del deraf till Grefvinnan
Piper, som derefter gömde dem. Jag fruktade nu att
hon möjligen, då hon flydde från sin broders hus,
ej skulle hafva hunnit medtaga dessa anteckningar,
hvilka, om de blefvo funna bland hennes papper, skulle
hafva kunnat ytterligare kompromettera henne. Jag
kunde ju hafva all anledning misstänka att hon
uti sitt upprörda tillstånd haft annat att tänka
på än mina personliga angelägenheter; hennes ömma
tillgifvenhet för mig förnekade sig likväl icke, ty
före sin afresa nedlade hon sjelf det skrin, hvaruti
anteckningarna voro gömda, uti ett hål i den terrass
som omgifver huset, och det var ingen annan än hon
sjelf som kände gömstället, så att jag hade nog aldrig
fått återse mina anteckningar om det hade inträffat
att hon dött af förskräckelsen. Detta är för mig ett
tydligt bevis ej blott på hvilken utmärkt qvinna hon
är utan äfven på att hennes sinnesnärvaro var lika
stor som hennes ömhet för mig! Till följd af den
oro och förskräckelse som denna hemska tilldragelse
framkallade hos mig har det varit mig omöjligt att
förrän i Februari månad 1811 återtaga tråden i mina
berättelser och nedskrifva detta, hvarför jag också i
detta sammanhang kunnat omförmäla detta faktum. Då jag
var ytterst orolig öfver denna sak beslöt jag mig för
att öppna mitt hjerta för Konungen och heldre omtala
för honom att jag anförtrott ett hemligt skrin åt
Grefvinnan Piper, än att på något sätt kompromettera
henne. »Detta var ganska förargligt», sade han, »men
det är bäst att Ni talar härom med Klinteberg, som är
tillförordnad Justitiekansler och som nog uti största
hemlighet kan skaffa Eder skrinet tillbaka.» Då jag
under de senaste dagarna ej haft någon beröring med
grefvinnan kunde jag öppet tala med Herr Klinteberg
utan att behöfva frukta för att derigenom skada
hennes sak, han utlofvade att hålla saken hemlig
och jag tror nog äfven att han hållit sitt löfte,
ty ingen talade någonsin härom. Någon tid efteråt,
då man skulle borttaga förseglingarna, bad han mig om
nyckeln till skrinet, men lät mig strax efteråt veta,
att något sådant skrin ej stod att finna, jag trodde
då att det var uppbrändt och fick försöka trösta
mig deröfver, ehuru jag allt kände en viss saknad,
då det ju uti mina anteckningar bland allt annat
småprat, ändå fanns omtalad en och annan anekdot,
som ej saknade sitt intresse och som för allmänheten
vore okänd och som jag ensam varit i tillfälle att
kunna omtala. Då jag nu som bäst sörjde öfver att
så många års arbete gått förloradt, blef jag utaf
Grefvinnan Piper, sedan hon sluppit ur
sitt häkte, underrättad om huru jag skulle kunna få
tillbaka mina papper, och dessa äro också alltsedan
Februari 1811 åter uti mitt eget förvarHär innehålla anteckningarne berättelser om den
utländska politiken, som ej hafva sammanhang med
Grefve von Fersens mord. — — — — — — — — — — — — — — 
— — — — — — — — — — — — — — — — — — —
Kort tid efter sedan Grefve Fersens lik blifvit
fördt till Steninge, begärde Domstolen, hvaruti
Justitiekanslern å Konungens vägnar öfvervakade
ordning och noggrannhet, att liket skulle underkastas
läkarebesigtning för att få bevis för att han blifvit
mördad och kunna häkta och bestraffa mördaren,
men man kunde ej påfinna någon verklig dödsorsak,
ty intet slag hade i och för sig varit dödande,
ehuru alla tillsammans bidragit till att bringa
honom om lifvet. Den mest brottslige var nog i alla
fall den som trampade honom på bröstet och gaf honom
nådestöten. Af alla de tillhörigheter som Grefven
hade på sig den dagen, klocka, snusdosa, plånbok,
näsduk och ringar, hvaraf han alltid bar tvenne, blef
endast hans klocka under förklaring att de ej hade för
afsigt att plundra samma dag utaf en karl återlemnad
till Herr Silfversparre, som ej ens brydde sig om att
taga reda på denne karls signalement långt mindre att
häkta honom. Det aldra märkvärdigaste är verkligen
att då Domstolen tillkallade Herr Silfversparre,
stallmästare Ehrengranat och Herr Düben, (hvilka
båda senare som jag förut omnämnt försökte frälsa
grefven), för att konfronteras med de häktade,
kunde desse ej igenkänna en enda af dem, hvarför
man misstänkte att antingen de personer som användts
för att föröfva mordet gjort sig oigenkännliga genom
att måla sig i ansigtet eller också att det blott var
obekant folk som dertill blifvit brukade. Det enda man
hade lagt märke till var att tecken till massakern
blifvit gifven och denna delvis äfven utförd med
röda paraplyer, hvaraf man såg en ovanlig mängd uti
folkhopen. Folk af olika klasser hade varit i rörelse
den dagen, på morgonen såg man en mängd sjömän,
antingen verkliga eller dertill utklädda personer. Vid
sjelfva mordtillfället fanns der närvarande folk som
voro välklädda nog, herrar uti frack och fruntimmer
i eleganta kappor, men om qvällen under då följande
oroligheter var det mest drägg som var i rörelse,
man hittade på gatorna kopparslantar uti stor mängd,
hvilket bevisar att penningar blifvit utdelade bland
folket, och på krogarna serverades gratis åt folket
bränvin, som blifvit för detta ändamål betaldt på
förhand, hvarför man redan vid
ett-tiden såg menniskor som voro dödfulla, och då
krogarna ej stängdes den dagen, var verkan häraf
ganska märkbar. Det föreföll som om hela det följe
som uppträdde för att förolämpa Grefve Fersen
blifvit dertill mutadt, och att sjelfva ledarne
först ingripit i det afgörande ögonblicket; det
var tydligt att det var hatet mot den olycklige
grefven som framkallade det hela. Under aftonens
lopp växte det frö till Jakobinism som gror under
en laglig frihets täckmantel, till verkligt raseri,
som ej kände några gränser, ja, man har nog anledning
misstänka att flera kända och framstående personer
hade sin hand med i alla dessa förfärliga olyckor,
och att det är derför som det hela ännu denna dag
höljes i ogenomträngligt mörker.Detta är skrifvet i Februari månad 1811. Jag har ofvan nämnt
att utaf alla grefvens tillhörigheter det endast var
hans klocka som blef återlemnad men hans snusdosa
har ännu ej återfunnits. Följande dagar försåldes uti
Upsala och andra långt aflägsna platser såsom reliker
eller troféer bitar af hans kläder, kappa och till
och med hår, hvilka gått ur hand i hand. Grefvens
plånbok blef några dagar efter mordet inlemnad till
polisen af en karl, som sade sig hafva hittat den
då grefvens sorgkappa kastats ut genom fönstret,
han hade då sett någonting rödt falla ut och då han
såg efter hvad det var, fann han plånboken, som han
nu återlemnade. Han underkastades förhör, för att
man skulle få veta om han tilläfventyrs var en af
grefvens mördare, men man blef öfvertygad om att hans
berättelse var sanningsenlig och karlen oskyldig. I
plånboken funnos flera anteckningar rörande hofvet med
afseende på anordningarna, hvilket bevisar grefvens
stora ordningssinne och noggrannhet. Dessutom fanns
i plånboken ett hotelsebref, som jag med egna ögon
läst och som hade följande lydelse:

	Till Axel Fersen.

Usling. Läss detta Bref och Darra. Tror du och din
Liga att 2 millioner människor låta några aristocrater
ostraffadt begå hvad horreur som hälst och låta trampa
sig af någre sammansvurne landsförädare, skall detta
olyckliga land evigt vara under trycket af tilltagsne
våldsverkare. Tror Du likväl att icke Nationen känner
allt, allt och hämdens stund skall komma! fast din
nedriga far den högmodiga aristokraten lyckades i
sina spel, fast han igenom de nedrigaste medel på
fäderneslandets bekostnad stal sig till omåtteliga
rikedommar, fast din långa hals som bär en
liten Järnlös knopp, undgått Guillotinen i Frankrike,
fast din syster den giftblanderskan ännu undgått
rättvisans bila, fast ert högmod utan gränser ännu
icke blifvit qväfdt, så veten uslingar att hvad som
bort och har ännu icke skett kan ske. — En nation
i raseri och förtviflan är förskräcklig. Redan har
dätt komit fråga bland en mängd allmoge, att låta
Ljung och Löfstad uppgå i Röck, ty hvar människa
kjäner Cabalers nedrigheter och andas hämd — grymma
odjur, är allt fäderneslandets kjänsla hoss Er
försvunnen? Skall dätta urgamla Ricke, genom sin
adels trolöshet, nedrighet och förräderi omsider
förlora sin sjelfständighet och sin existens bland
Europas Nationer? - Månne icke den af dig fordom så
föraktade Napoleon äfven kjänner din Cabal och ett ord
kan krossa dig smalbenta kräck! - Föraktliga varelse,
när du kommer i all din förmenta storhet och ståt i
staden, så vet att den sämsta bonde spottar ått dig
och kjäner sig vara större och bättre menniska än
du högmodiga usling! men Darra på dina långa smala
ben och vet att dätta Bref är hela publiquens röst
- och dätt bör vara den största hämd, att se dig
så mepriserad af en hel nation, för bofstreck och
nedriga mordplaner; Tro mig föracktliga Axel Fersen,
det bör spöcka för dig och din nedriga syster en
dag när den mördades skugga sväfvar omkring edra 
ödsliga Slott, och om I icke förfalskat all kjänsla af
Religion och moralité, så skall edra Samveten ensam
vara edra bödlar — — — — — men i behöfva andra — — — — — Carl August skall hämnas.

I kanten var det med stora bokstäfver skrifvet »Dätte
Bref är i afskrift i mångas händer.» Stilen var dålig
och det tycktes vara skrifvet af en man utaf folket.

Juli månad.

Till Eder alla, hvilkas hjärtan äro känsliga och kunna
fatta hvad verklig vänskap vill säga, vädjar jag nu
och besvär Eder att tänka Eder in uti min ställning,
I skolen då lätt kunna inse, huru jag fått lida, ännu
lider och allt framgent kommer att lida, och jag är
viss på att I skolen känna medlidande med mig. Dock
vill jag göra hvad jag kan för att ådagalägga att
jag är i besittning af tillräcklig själsstyrka att i
tysthet och tillbakadragenhet dölja min djupa smärta,
jag skyr verlden och allt umgänge af fruktan att
någon skulle kunna läsa mina innersta tankar; mitt
rena samvete och medvetandet om min oskuld gifver
mig kraft att bära min sorg. Jag vet nog att
misstankar rigtas äfven mot mig att hafva varit
delaktig i det uppdiktade brott, för hvilket man ej
skytt att anklaga de mest hederliga människor. Det är
med förakt, som jag tillbakavisar en sådan anklagelse,
som jag ej ens vill besvära mig med att bemöta. Som
ett exempel på allmänhetens förvillade omdöme,
vill jag anföra hurusom till och med tvenne af mina
gamla vänner hafva försökt att öfvertyga mig om att,
äfven om den olyckliga Grefvinnan Piper möjligen
i det förevarande fallet vore oskyldig, hon dock
sedan gammalt haft anseende att vara giftblanderska
och att någon grund väl måste finnas för en sådan
misstanke. Jag besvarade detta med det förakt som det
förtjenade och framhöll för dem huru ringaktande ett
sådant yttrande vore emot mig sjelf, att nämligen
tro mig om att med ett sådant odjur kunna vara på
vänskaplig fot eller också att vara så blind att jag
ej under alla de trettio år, som denna vår vänskap
varat, kunnat upptäcka hennes verkliga karakter. Jag
försäkrade dem att jag för min del aldrig känt en
person med mildare sinnelag, och att hon förvisso
vore ur stånd att göra sig skyldig till ett sådant
brott, tvärtom hade hon alltid ådagalagt den största
grannlagenhet emot alla sina vänner af båda könen,
för hvilka hon i sanning vore i stånd till hvilken
uppoffring som helst. Den ene af de ifrågavarande
personerna sade då: »Ni kan hafva misstagit Eder,
ty Ni är god och godtrogen». »Min Herre», svarade jag, 
»hvarför skall jag mera tro på Eder, som jag
blott känner sedan några få år tillbaka, än på min
barndomsvän, som jag kännt alltsedan min ankomst till
detta land». Ungefär detsamma svarade jag den andre
och förklarade för honom, att allt hvad han hade
att anföra på mig icke gjorde eller någonsin kunde
göra det ringaste intryck och bad honom aldrig mera
vidröra detta ämne. »Eders Majestät», invände han då,
»måste verkligen vara sina vänner varmt tillgifven,
men tyvärr har sjelfva denna Eders Majestäts vänskap
varit en olycka för grefvinnan». »Detta smärtar
mig mycket», svarade jag, »men häruti ser jag dock
intet skäl att i något afseende förändra mitt sätt
emot henne». »Hon å sin sida», tillade han, »har
likväl ej alltid emot Eder uppfört sig så som hon
bort, särskildt vid det tillfälle, då hon vägrade
åtfölja Eder på Eder utrikes resa år 1798, hvilket
beteende väckte allmänhetens ogillande». »Nåväl, om
hon då möjligen handlade origtigt, så angår det väl ej
allmänheten, när jag sjelf för min egen del förlåtit
henne detta. Nu är hon emellertid djupt 
olycklig och jag kommer ingalunda att förändra mitt sätt
emot henne och anhåller endast att hädanefter få
vara i fred.» Sedan dess har ingen med mig talat
om grefvinnan.

Jag återgår nu till berättelsen om denna månads
tilldragelser. Jag har redan berättat att man några
dagar efter uppträdena den 20 Juni hade häktat en
betjent, som försökte uppvigla hästgardisterna och
muta dem till uppror. Han hade några hundra riksdaler
på sig.

Allt hederligt folk önskade lifligt att man skulle få
något ljus i den invecklade saken och lyckas afslöja
de hemliga driffjedrar som satt oroligheterna i gång,
men tyvärr voro de rättänkande härvidlag de svagaste,
då deremot, såsom ju oftast är fallet, de illasinnade
hade öfvertaget. Det hade varit synnerligen önskligt
att Herr Silfversparre genast hade låtit häkta Grefve
Fersens mördare då man kunnat få reda på hvilka de
voro som anstiftat gräsligheterna, hans uppförande
klandrades allmänt, alldenstund han blott behöft
tillkalla vakten för att gripa mördarne, hvarigenom
han gjort det allmänna en stor tjenst, ty af dem hade
man kunnat få något ljus rörande tilldragelserna den
20 Juni, hvilka nu deremot törhända för all framtid
komma att höljas af en ogenomtränglig slöja. Herr
Silfversparres beteende uppväcker allmänt ogillande
och alla rättänkande äro ursinniga på honom. Deremot
söka alla som kunna hafva något att befara utaf
möjliga upptäckter, att urskulda honom.

Hvad man med visshet kan antaga är dock att
oroligheterna ej ledde sitt upphof från sjelfva
folket eller den tjenande klassen, utan att de för
visso hade vida mäktigare driffjedrar. Den tjenande
klassen är dock nuförtiden särdeles begifven på att
blanda sig i allmänna ärenden, i stället för att
förrätta sin tjenst. Tjenarne sysselsätta sig med
att i förstugorna läsa tidningarna och tala politik
samt låta hvarken statsråd, generaler eller domare
dervidlag gå fria samt utan att dertill vara vuxne,
anse de sig böra yttra sitt omdöme om allting. De
utgöra en otroligt talrik liga, som äfven om de
sjelfva ej äro så vådliga för den allmänna säkerheten,
dock kunna blifva farliga och framkalla oroligheter
genom sina många bekantskaper och försänkningar
bland småfolket. Hvad som genom den härofvan omtalade
häktade betjentens berättelse kom i dagen, föranledde
att flera andra betjenter ej blott i Stockholm utan
äfven i landsorten arresterades.

Den af Sundhetskollegium verkstälda undersökningen
rörande orsaken till Prins Carl Augusts död tycktes
ådagalägga att han dött till följd af ett slaganfall
och ingalunda genom yttre våld. Icke destomindre
var den meningen ganska allmän i Sverige att han
verkligen blifvit mördad och det just utaf dem, som
arbetat för hans val, och hvilkas hersklystnad känt
sig besviken, då de kommit till insigt om att det var
fåfängt att försöka genom honom få något inflytande
på regeringsärendena. Å andra sidan sökte prinsens
anhängare att kasta skulden för hans död på det parti
som arbetat för Prins Gustaf eller Prins Peter af
Holstein. Det fanns också många som trodde att han
redan blifvit förgiftad innan han kom från Norge
och att det var danskarne som då gjort det, man sköt
till och med skulden på Ryssland och Frankrike såsom
medverkande till hans död. Den verkliga sanningen
är dock att det var ett slaganfall som ändade hans
lif, men icke destomindre hade hvar och en sin egen
uppfattning om saken och leddes vid de framkastade
anklagelserna såväl af begäret att skada andra, som
af önskan att rentvå sig sjelf från misstankar och
elaka rykten.

Ehuruväl Sundhetskollegium ådagalagt att prinsen dött
en naturlig död, lät man häkta D:r Rossi vid dennes
återkomst till Stockholm, på grund af hans stora
vårdslöshet vid liköppningen. Han fick likväl bo
på slottet, för att undandragas folkets raseri, men
hans dörr bevakades och han fick ej sammanträffa med
någon menniska, innan han hunnit rättfärdiga sig, han
skötte dock sitt försvar på ett mycket tarfligt sätt.

Justitiekanslerns berättelse om förloppet den 20
Juni offentliggjordes jemte General Adlercreutz
rapport om hvad han iakttagit, och hvaruti han sökte
urskulda Herr Silfversparre under anförande att vår
lagstiftning är sådan att man ej kan få bruka våld
emot medborgare utan konungens uttryckliga befallning,
då man annars kan sätta sitt eget hufvud på spel. Nog
måste man medgifva att våra nuvarande lagar äro föga
betryggande för den som har ett befäl, men vanlig
humanitetslag ålägger ju enhvar att bispringa den
som råkar i fara och man må väl alltid hafva rätt att
följa sitt hjertas maning. Den allmänna ordningen var
ju störd och det var väl för att upprätthålla densamma
som trupperna funnos der, derför måste man betrakta
det som en försummelse att ej hafva begagnat dem
till lugnets återställande och det grymma brottets
afvärjande. General Silfversparre hade äfvenledes
afgifvit en rapport, men denna var affattad på
ett sätt, som omöjliggjorde dess offentliggörande,
han försökte deri att urskulda sig och framhöll
hurusom han sjelf utsatt sig för fara under sina
försök att försvara Grefve Fersen. Denna rapport
öfverlemnades till justitiekansleren för att intagas
bland rättegångshandlingarna och användas vid de
pågående undersökningarne. Hvad som verkligen
föreföll ganska egendomligt var att hvarken Herr
Silfversparre eller de tre herrar som försökt försvara
Grefve Fersen, nämligen Düben, Ehrengranat och
Schulz kunde känna igen någon enda af de som blifvit
häktade såsom misstänkta för mordet, då de sågo
dem inför ransakningsdomstolen, detta kunde lika
litet någon af de officerare göra, som fört befälet
öfver de på torget uppstälda trupperna. Ovisst torde
vara huruvida detta berodde på att de häktade voro
oskyldiga och man ej ännu påträffat de skyldige,
eller också att de brottslige förställt sina ansigten
och gjort sig oigenkännliga; möjligen hade det vilda
raseriet förvridit deras ansigtsuttryck; man kan också
tänka sig, att de personer, som försökte bispringa
grefven, varit så uppskakade, att de ej lagt de
uppträdandes utseende på minnet. Kanhända har man
till dådets utförande användt särskildt lejdt folk,
som omedelbart derefter tagit till flykten ombord
på fartyg eller annorledes. Alla öfverensstämde
dock uti den uppgiften, att man lagt märke till en
mängd sjömansklädda menniskor med vildt och hemskt
uttryck samt att det föreföll, som om röda paraplyer
varit ett öfverenskommet igenkänningstecken, ty i
folkträngseln rundt omkring den olycklige grefven
såg man en mängd sådana svängas i luften.

Onda tungor lemnade fortfarande Grefvinnan Piper
ingalunda i fred uti den af henne frivilligt valda
tillflyktsorten. Man utspred ett rykte, att hennes
kammarjungfru plötsligt aflidit och af henne
blifvit förgiftad. Justitiekanslern lät genast
undersöka saken och fann, att det var en nedrig
osanning. Oaktadt Grefvinnan Pipers fullständiga
oskuld offentligt blifvit tillkännagifven spred man
fortfarande på gatorna upphetsande ströskrifter och
ytterligare angifvelser, hvilket de såväl natt som
dag patrullerande militärerna ej kunde förhindra.

Förseglingen utaf den aflidne grefvens samt Grefvinnan
Pipers papper blef bruten, och man fann der ej det
minsta, som på något sätt kunde kompromettera någon
af dem. Ströskrifterna sökte då att kasta skugga på
andra personer och på adelsklassen i allmänhet. Snart
vände sig dock den allmänna
uppmärksamheten åt annat håll och sysselsatte sig med den till 
Örebro sammankallade riksdagen och det blifvande tronföljarevalet — — — — — — — — — — — — — — —

Oktober månad.

— — — — — — — — — — — — — — — — — — — — 
— — — — — — — — — — — — — —Uti sina öfriga anteckningar för September och
Oktober månader sysselsätter sig Drottningen med den
politiska ställningen och andra för det förevarande
ämnet fremmande saker. 

Jag återkommer nu till hvad som angår rättegången
rörande Grefve Fersens mord. Utur mina berättelser för
de föregående månaderna har jag omtalat, hurusom man
verkstält rättslig undersökning rörande prins Carl
August föregifna förgiftning, och hurusom den utaf
de vid liköppningen närvarande läkarnes afgifne
berättelser granskats af Sundhetskollegium. Man
hade äfven verkstält förhör med alla, som varit i
prinsens följe, och efter en långvarig undersökning
hade Sundhetskollegium afgifvit den förklaringen,
att prinsen dött af slag. Domstolen stod just i
begrepp att afkunna samma utslag, då en oförmodad
händelse inträffade, som framkallade nya misstankar,
att man velat påskynda prinsens död samt att d:r
Rossi genom sin vårdslöshet hade skulden härtill,
då han skulle hafva kunnat rädda prinsens lif, sedan
denne blifvit inburen till prestgården. Presten hade
nämligen uti ett bref omtalat, att sedan läkarne
lemnat prinsen under förklaring att han vore död, hade
en tjensteflicka kommit in uti rummet för att göra
i ordning en fältsäng åt prinsens adjutant Holst,
hvilken varit honom varmt tillgifven och derför
önskade få tillbringa natten hos den döde för att
kunna erhålla full visshet om att han verkligen vore
död och förhindra liköppningen, innan man derom hade
kunnat fullkomligt öfvertyga sig. Presten berättade
nu i detta bref, att denna tjensteflicka hade tyckt
sig förmärka, att blod rann ut ur prinsens pulsåder;
man hade nämligen låtit åder på honom; detta skyndade
hon sig genast att omtala för de i rummet bredvid
församlade herrarne af prinsens svit. Dessa herrar
funno då tjensteflickans uppgift enlig med verkliga
förhållandet, men d:r Rossi ville ej ens gå in till
den döde, förklarande sig vara öfvertygad om att
tjensteflickan farit med osanning, då han ju visste,
att prinsen vore död. De herrar, som gått in till
prinsen, hade funnit honom liggande qvar på den säng,
der han blifvit nedlagd, och hans
kropp ej ens aftvättad; vid åderlåtningen tycktes blod
hafva framkommit men snart afstannat, sedermera hade,
då det dervid uppkomna såret lemnats öppet och till följd 
deraf att, såsom det ju inträffar med döda, kroppen svällt, 
något litet blod ytterligare sipprat ut. Presten förklarade 
likväl i ofvannämnda bref, att så mycket blod strömmat ut, 
att det genomträngt madrassen och runnit ut på golfvet. Under rättegångsförhandlingarne hade ingen kommit ihåg att omtala
denna händelse, antagligen derför att man ej dervid
tyckte sig kunna fästa särdeles stort afseende, utan
endast betraktade tjensteflickans berättelse såsom ett
uttryck af den inom hennes samhällsklass så vanliga,
fruktan för skendöd. I alla fall kan man ej underlåta
att anse d:r Rossi vid detta tillfälle hafva handlat
särdeles försumligt, som så snart lemnade prinsen,
ty läkarens pligt hade ovilkorligen, med hänsyn
till dödsfallets hastighet, varit att ganska länge,
ja till och med hela natten, stanna qvar inne hos
den döde, för att kunna erhålla fullkomlig visshet
om att all räddning vore omöjlig. Detta uraktlät han
och var till och med så oförsigtig, att han föreslog
liköppning efter endast 24 timmar. Jag har redan
förut omförmält, att kammarherre Sparre anhöll,
att man härom skulle afvakta konungens befallning,
och hade ej lemnat sitt samtycke till liköppningen,
förrän d:r Rossi förklarat, att han, om dermed
uppsköts, omöjligen skulle kunna verkställa fullt
noggrann undersökning. Allt detta utvisar, att
d:r Rossi, äfven om han ej kan direkt anklagas
för brottsligt förfarande, dock handlat ytterst
försumligt och vårdslöst. För att nu allmänheten
ej skulle få anledning att beskylla Konungen
och hans råd att afsigtligt vilja söka förhindra
upptäckten af den föregifna uppdiktade stämplingen
emot prinsens lif, ansågs nödvändigt att uppskjuta
den rättsliga undersökningen, till dess man hunnit
få full klarhet rörande den ifrågavarande saken,
för hvilket ändamål en person skickades till Skåne
för att derstädes på sjelfva platsen företaga
undersökningar. Tjensteflickans iakttagelser fingo
dock slutligen den naturliga förklaring, som jag
härofvan har vidrört, och det blef äfven tydligt, att
presten afgifvit denna berättelse under förhoppning
om någon belöning för sitt stora nit att vilja
framvisa, huru försumligt man hade burit sig åt vid
dödstillfället. Domstolen ansåg derför, att detta ej
kunde inverka på frågan, men man hade likväl fått
full bekräftelse på d:r Rossis stora försumlighet,
ty det ansågs allmänt vara alldeles oförlåtligt, att
han hade lemnat den döda kroppen utan någon omvårdnad
under tjugufyra timmar samt ej heller brytt sig om
att noggrannare undersöka, huruvida prinsen verkligen
varit död eller tilläfventyrs endast utsatt för ett
qväfningsanfall. För denna sin försumlighet fick
d:r Rossi äfven plikta, då han utaf domstolen dömdes
till landsförvisning.

Rättegången rörande mordet på Grefve Fersen
fortgick likaledes. Genom polisundersökningen hade
det fullkomligt blifvit ådagalagdt, att såväl den
aflidne grefven som Grefvinnan Piper voro fullkomligt
oskyldiga till den emot dem rigtade anklagelsen att
hafva förgiftat Prins Carl August, och man afvaktade
nu endast domstolens utslag, som skulle fullkomligt
rentvå grefvinnan, hvilken ännu befann sig på Vaxholm,
visserligen under bevakning men dock icke behandlad
såsom fånge. Till en början hade man öppnat alla
bref, som ankommo till henne, men snart upphörde man
dermed, och bevakningen blef mindre sträng. Sjelf
ville hon emellertid ej lemna denna plats, förr än
hon fått Konungens eller åtminstone domstolens utslag
beträffande sin fullkomliga oskuld, och det sålunda
inför allmänheten blifvit ådagalagdt att alla de emot
henne rigtade nedriga beskyllningarna voro ogrundade
och endast uppdiktade af förtalet. — — — —
— — — — — — — — — — — — — — — — — — — —
— — — — — — — — — — — — — — — — — — — —

November månad.

— — — — — — — — — — — — — — — — — — — —
— — — — — — — — — — — — — — — — — — — —
— — — — — — — — — — — — — — — — — — Innehåller en beskrifning öfver Kronprinsen
Carl Johans ankomst till Sverige och de
politiska förhållandena.

Rättegången rörande orsakerna till Prins Carl Augusts
död närmade sig nu sitt slut, och domstolen hade
funnit det ådagalagdt, att han dött en naturlig död,
som förorsakats af ett slaganfall. Härigenom hade nu
äfven såväl Grefve Fersens som hans olyckliga systers
oskuld blifvit ådagalagd, och de hade sålunda blifvit
fullkomligt rentvagna från de nedriga misstankar,
som allmänheten rigtat emot dem. Konungen måste
således anse det som sin pligt att gifva dem
en offentlig upprättelse, för att full rättvisa
skulle dem vederfaras. Det var derför nödvändigt,
att Grefve Fersen erhöll en hederlig begrafning;
detta kräfde helt naturligt Konungens rättskänsla,
likasom det fordrades för
hans eget anseende, då han härigenom skulle kunna
återvinna den myndighet, som han alltsedan den 20
Juni nästan fullkomligt förlorat, och hvilken ju
djupt hade blifvit kränkt uti dens person, som var
chef för hans hof och innnehafvare af hans högsta
ordnar. Likväl hade man grundad anledning att befara,
att regeringen, som vid detta tillfälle visat sig vara
i saknad af kraft och styrka, fortfarande skulle komma
att lägga samma svaghet i dagen. Det framhölls äfven,
att man kunde frukta för oroligheternas förnyande
i händelse af en offentlig jordfästning. Konungen
sjelf hade likväl sedan länge bestämt sig för att
egna sin riksmarskalk och trogne tjenare en honom
fullt värdig begrafning, hvilken upprättelse från
sin furstes sida denne i hög grad förtjenade, ej
blott på grund af sitt höga embete och framstående
egenskaper, utan äfven derför att han under utöfning
af sin tjenst blifvit af en rasande folkhop på
ett så grymt och orättvist sätt massakrerad. Då
emellertid statsråden allt fortfarande hyste sina
betänkligheter, var det af nöden att söka ingifva
Konungen fasthet och ståndaktighet; visserligen hade
jag fattat ett beslut att för min del aldrig blanda
mig uti regeringsärenden, men min stora vänskap för
Grefve Fersen och mitt lifliga intresse för Konungens
eget anseende tvingade mig härvidlag att på allt sätt
försöka öfvertala Konungen att icke gifva efter. Alla
de, som hade intresse deraf, att Grefve Fersen och
hans olyckliga syster ej skulle erhålla fullkomlig
upprättelse, begagnade sig nu utaf den föregifna
fruktan för nya oroligheter för att i sista stund
försöka förhindra begrafningen. Man föregaf äfven,
att begrafningen skulle komma att blifva alldeles
för dyrbar för Konungens egna tillgångar. Denna
invändning omtalade jag för Grefve Fabian Fersen,
hvilken haft hofförvaltningen om hand och derför
kunde upplysa om att kostnaden för Konungen skulle
blifva högst obetydlig, ty vid sådana högtidligheter
vid hofvet såsom bröllop och begrafningar är det
alltid vanligt, att de anhöriga lemna drickspengar
åt alla dem, som dervid anlitas. Dessutom ansåg
jag det äfven vara af stor vigt, att begrafningen
blefve förrättad med all möjlig högtidlighet, för
att härigenom Grefvinnan Piper, hvars fullkomliga
oskuld blifvit tillkännagifven skulla erhålla nödig
upprättelse. Jag hade öfvertalat Konungen att till
henne skrifva ett bref, hvilket hon på ett synnerligen
förträffligt sätt besvarade. Ehuru hon fått tillstånd
att redan nu lemna Vaxholm, ville hon ej göra detta
innan äfven hennes broder fått fullkomlig upprättelse
genom högtidlig begrafning och
liktal, hvarför jag önskade att så mycket som
möjligt påskynda den dag efter dag uppskjutna
begrafningen för att befria henne från den under
vintern helsovådliga vistelsen på denna ö. Då jag
likväl ej kunde se, huru jag skulle kunna få ett
slut på alla dessa svårigheter, beslöt jag mig för
att vända mig till Kronprinsen, hvilken visat mig
särdeles stor vänskap; jag fann honom hysa samma
åsigt som jag, nemligen att Konungens personliga
anseende stod på spel. »Detta skulle alltså vara
Eder särskildt angenämt», sade han. »Ja», svarade
jag, »och detta icke blott för den vänskaps skull,
som jag hyser för hans syster, som behöfver komma
ifrån Vaxholm, utan äfven derför att jag betraktar
det såsom en gärd af rättvisa emot en oförvitlig man,
men allramest likväl för Konungens eget anseende, ty
han måste visa sig ega viljekraft nu, då han en gång
bestämdt förklarat, att begrafningen skall ega rum.»
»Ni har fullkomligt rätt», blef prinsens svar »och
ehuruväl jag ännu icke bör blanda mig uti någonting
utan i allt uteslutande rätta mig efter Konungens
vilja, lofvar jag Eder att göra hvad jag kan,
för att begrafningen så snart möjligt är må komma
att ega rum.» »Jag besvär Eder härom», tillade jag,
»isynnerhet som man härigenom skulle kunna nedtysta
alla dessa tidningsskrifvare, hvilka nu förklara att
någon högtidlig begrafning ej kommer att förrättas,
och sålunda visa att regeringen ej bryr sig om deras
prat.» Prinsen gaf mig fullkomligt rätt härutinnan,
och han höll sitt ord.

December månad.

Under förra månaden har jag omförmält, hurusom
Kronprinsen hade lofvat mig, att han skulle intressera
sig för att Grefve Fersens begrafning skulle blifva
af. Han höll sitt löfte och talade om saken ej
blott med Konungen utan äfven med statsråden, hvilka
lyssnade till hans framställningar och gåfvo vika för
hans skäl. Det blef således bestämdt, att begrafningen
skulle förrättas i Stockholm uti vederbörlig ordning,
ehuruväl man föreslagit att antingen göra densamma
derstädes utan någon vidare ståt, eller ock med större
eller mindre högtidlighet ute på landet. Grefvens lik,
hvilket såsom jag förut berättat blifvit fördt till
hans emellan Stockholm och Upsala belägna egendom
Steninge, afhemtades utaf en afdelning af hästgardet,
som skulle beledsaga det till hufvudstaden. Då man
fruktade för liklukten, blef liket två dygn före den
högtidliga 
begrafningsceremonien nedsatt i Fersenska familjegrafven uti
Riddarholmskyrkan, för att först natten före sjelfva
jordfästningen uppställas på den för ändamålet
uti Riksmarskalkens våning på Stockholms Slott
anbringade katafalken. Ännu en gång skulle likväl
hatet mot den olycklige grefven gifva sig tillkänna,
då hans fiender på allt sätt sträfvade efter att kunna
störande inverka på den högtidlighet, som var afsedd
att genom denna sista hedersbevisning återupprätta
hans minne. Man hade försökt att intala Baron von
Engeström, att folkmassan skulle komma att gifva
uttryck åt sitt missnöje, för den händelse att kistan
komme att bäras uti procession, och att det derför
vore klokast att endast ifrån grafhvalfvet flytta
upp densamma på den katafalk uti kyrkan, der kistorna
pläga ställas under liktalen, samt att det förresten
vore ganska egendomligt att föra kistan tillbaka
till slottet, isynnerhet som det aldrig brukade vara
tillåtet, att lik finge finnas inom det slott, der
Konungen residerar. Baron von Engeström skyndade sig
derför helt upprörd till Konungen för att försöka
afstyra, att den olycklige grefvens qvarlefvor
insattes uti hans embetsvåning. Lyckligtvis befann
jag mig hos Konungen, då Herr von Engeström kom
dit, och då hvarken han eller jag genast kunde
komma in till Konungen, som var sysselsatt med
sin toilett, vände sig baronen till mig för att
bedja mig öfvertala Konungen att på nyss anförda
skäl afstyra att grefvens lik ditflyttades. »Det
kan jag ej», svarade jag honom, »Konungen har nu
en gång fastställt ordningen för ceremonien, och
det vore småaktigt att nu ändra densamma, dessutom
kunna flera exempel anföras derpå, att lik fått stå
qvar på slottet ända till begrafningsdagen.» »Ja»,
invände Herr von Engeström, »men det har uteslutande
varit kungliga personer.» Jag anförde då för honom
flera fall, som inträffat till och med på senare
tid, då till exempel Grefvinnan von Rosen, som varit
anstäld hos de kungliga barnen och haft sin bostad på
slottet, efter sin död fick stå qvar der ända till
begrafningsdagen. »Ja», tillade Herr von Engeström,
»för sådana personer, som haft sin bostad på slottet
kan möjligen Konungen lemna ett sådant medgifvande,
men att nu till slottet föra ett lik, som redan varit
nedsatt i kyrkan, det är verkligen för mycket och
måste uppreta folkmassan samt kan lätt framkalla nya
olyckor.» »Man kan aldrig, svarade jag honom, »göra
för mycket, då det är fråga om en trogen undersåte,
som utaf det rasande folket blifvit misshandlad
och dertill drabbats af denna olycka midt under
utöfningen af sitt embete. Den vid detta tillfälle
kränkta konungamakten kan 
endast vinna upprättelse derigenom att full rättvisa
blifver bevisad den hederlige man, som städse lagt
sin hängifvenhet för Konungen i dagen, och detta
kan ej ske på annat sätt, än att hans jordiska
qvarlefvor blifva egnade all den hedersbevisning, som
tillkommer honom såsom hofvets främste man. Jag är
dessutom öfvertygad om att Konungen kommer att visa
sig ståndaktig och ej skall vilja ändra sitt en gång
fattade beslut samt att Ni ingalunda kommer att lyckas
öfvertala honom. Tala för resten sjelf med honom, så
får Ni se, hvad han svarar Eder. Jag fruktar ingalunda
för folkmassans oroligheter, ty trupperna äro nu
under säkert befäl samt fullt beredda att möta våld
med våld.» Herr von Engestrom väntade ännu en stund,
men då Konungens toilett tog lång tid, beslöt han sig
slutligen för att aflägsna sig. När jag sedermera kom
in till Konungen, berättade jag för honom hvad som
tilldragit sig mellan Herr von Engeström och mig,
hvaruppå Konungen vredgad yttrade: »Jag har nu en
gång faststält ordningen för högtidligheten och kommer
på intet vilkor att ändra mitt beslut, ty jag kan ej
fatta denna ängslan, som synes mig löjlig. Så mycket
bättre, om folkmassan vill ställa till bråk, ty då får
man tillfälle att visa, att jag ej skall låta det gå
denna gång på samma sätt som den 20 Juni. Peyron är
förberedd, och jag litar fullkomligt på honom, och
det är väl ändå jag, som är herskaren här.» »Edert
beslut fägnar mig», svarade jag, »Ni eger dessutom
ett säkert stöd uti Kronprinsen, som ej kommer att
lemna Eder i sticket uti det afgörande ögonblicket.»
Kronprinsen hade verkligen begrafningsdagen den 2 i
denna månad sina hästar sadlade och var fast besluten
att vid minsta oordning stiga till häst för att med
väpnad hand undertrycka sjelfsvåldet och illviljan hos
en folkhop, som låtit sig missledas utaf illasinnade
personer, hvilka sträfvade efter att kunna ställa till
oreda. Dagen aflöpte emellertid under allsköns lugn,
trupperna voro uppstälda under vapen, och Stockholms
garnison hade understöd utaf det på flera ställen
posterade artilleriet. Äfven andra trupper voro för
dagen inkallade. En stark kavalleriafdelning åtföljde
processionen såväl för ordningens upprätthållande som
för att utgöra en hedersbevisning åt den aflidne, som
uti lifstiden varit ej blott fältmarskalk utan äfven
en af rikets herrar och serafimerriddare, hvilket
berättigade honom till en dylik eskort. De trupper,
som marscherade före och efter liktåget hade sina
gevär och pistoler laddade, detsamma var förhållandet
med alla de öfriga trupper, som voro utstälda 
omkring slottet och vid de gator, som derifrån leda
till Riddarholmskyrkan, der begrafningen skulle
ega rum. Starka patruller till fots och till häst
tågade genom gatorna för att afstyra folksamlingar,
och Herr Peyron hade låtit artilleriet uti folkets
åsyn ladda kanonerna för att ingifva respekt och
göra tydligt, på hvilken sida makten fanns. Den
tillförordnade Öfverståthållaren Herr Sköldebrand
hade dagen förut utfärdat en proklamation med förbud
emot folksamlingar uppå gatorna samt befallning, att
alla bodar, först och främst sådana der matvaror och
starka drycker försåldes, skulle hållas stängda. Som
jag härofvan omnämnt, aflöpte emellertid allting under
fullkomligt lugn, och föga folk syntes på gatorna,
hvartill säkerligen det mycket hade bidragit, att
allmänheten visste, att trupperna hade befallning att
vid första oordning skjuta skarpt. Der processionen
passerade, iakttog folket fullkomlig värdighet,
och det syntes vara en öfverflödig försigtighet
af t. f. Öfverståthållaren och Generaladjutanten att
personligen till häst öfvervaka ordningen, ehuruväl
det måste anses vara mycket klokt handladt utaf dem.

Såväl predikan som det deruppå följande liktalet
voro utmärkt bra skrifna. Den förstnämnda, som hölls
af Öfverhofpredikanten Murray, var dock särdeles
försigtigt affattad, ty han vidrörde endast obetydligt
hvad som hade händt och framhöll blott våra pligter
enligt evangelium, och kunde gerna uti sin predikan
hafva inlagt något mera kraft. Den särskilda bön, som
vid detta tillfälle lästes, var mycket bra. Liktalet
var ett fullkomligt mästerstycke i vältalighet, det
innehöll en betraktelse öfver den 20 Junis gräsliga
tilldragelser och gör sin författares både hjerta och
snille den största heder; denne är en af de aderton i
den af Konung Gustaf III instiftade svenska akademien;
visserligen hade han framhållit sin önskan att få
förblifva obekant, men hans namn förtjenar verkligen
att bevaras åt efterverlden; det var Konungens förre
bibliotekarie Herr Leopold, en man, som stod högt i
gunst hos Gustaf III och hvilkens arbeten äro mycket
populära samt intaga bland de främsta rummen inom den
svenska litteraturen. Den så olyckligt omkomne var
verkligen värd att få sitt minne återupprättadt genom
ett sådant loftal, hans ädla dygder och hans varma
hängifvenhet för sin herskare hade bort berättiga
honom till ett bättre öde.

Herr Sköldebrand hade varit mycket emot, att
jordfästningen förrättades med stor högtidlighet,
antingen detta nu berodde endast på småaktighet eller
derpå, att han verkligen hade stora
försänkningar hos det parti, som var inveckladt uti
och möjligen framkallat oroligheterna den 20 Juni.

Han hade gjort allt för att söka förhindra
begrafningen och föregaf sin fruktan för
oroligheteternas upprepande. Herr Sköldebrand är
nog en mycket rättskaffens man och har alltid haft
anseende att vara det, men partiandan kan tyvärr ofta
förleda den mest rättänkande menniska till ganska
mycket. Han var dessutom behäftad med denna tidens
lyte, den s. k. frihetskänslan, som han städse lade i
dagen, och kunde derför icke med glad håg se, att en
man sådan som Grefve Fersen hvilken alltid uppträdt
såsom kunglighetens och konungamaktens beskyddare,
egnades en så stor hyllning, som den högtidliga
begrafningsakten innebar. Då nu emellertid allting
aflöpte uti lugn och ordning, sökte han tillskrifva
sig förtjensten att härtill hafva bidragit, ehuruväl
det är otvifvelaktigt att äran häraf tillkom
General Peyron såsom befälhafvare för Stockholms
garnison. Denne hade skaffat sig en särskild hemlig
polis, bestående af underofficerare och soldater vid
garnisonsregementena, derför att han ej ansåg sig
kunna lita på den ordinarie poliskåren. Genom denna
hemliga polis hade han lyckats skaffa sig kännedom
om allt, som yttrades rundtomkring uti staden samt
på krogarna i stadens utkanter.

Herr Sköldebrand hade, innan den högtidliga
begrafningsakten blef bestämd, för mig gifvit uttryck
åt sin farhåga för hvad som skulle inträffa, om
begrafningen blefve förrättad annorlunda än uti den
största enkelhet, derför ansåg jag mig nu dagen efter
begrafningen böra fråga honom, hvem som fått rätt,
han eller jag, häruppå svarade han mig synbarligen
besvärad; »Men detta har likväl ej kunnat ske utan de
aldra största ansträngningar samt säkerligen ej utan
alla de åtgärder, som af mig blifvit vidtagna för
att lugna alla dem, som kunnat hafva för afsigt att
ställa till oordningar, och polisen har varit särdeles
verksam för att uppnå detta resultat.» Jag kunde
blott småle åt ett sådant svar och vände honom ryggen.

Baron Engeström hade verkligen ganska mycket arbetat
för att få de brottsliga från den 20 Juni bestraffade
och Grefve Fersens minne återupprättadt, denne
olycklige man, som så grymt och orättvist blifvit
misshandlad och mördad; när jag derför dagen efter
begrafningen råkade honom, visade han sig särdeles
belåten öfver att han kommit underfund med att man
sökt föra honom bakom ljuset. Jag frågade honom då:
»Nåväl, min herre, hade jag ej rätt deruti, att
allting skulle komma att 
aflöpa uti största lugn?» »Jo», svarade han. »Jag
är mycket belåten öfver att så är förhållandet, men
jag hade verkligen ej väntat mig detta efter allt
hvad man för mig hade berättat.» Baron von Engeström
menade nog uppriktigt, då han yttrade detta, men
han har onekligen det stora felet att vara alltför
lättrogen, isynnerhet när han får höra något från
personer, som han anser sig böra hysa förtroende för.

Sedan nu Grefve Fersens begrafning egt rum, kunde
man uteslutande få tänka på, huru den olyckliga
Grefvinnan Piper skulle kunna befrias ifrån att
längre qvarstanna på den fästning, der hon frivilligt
hade låtit innesluta sig. Visserligen hade genom
en utfärdad kungörelse hennes oskuld redan blifvit
fullständigt ådagalagd, hvarför hon äfven mycket
väl kunnat lemna sin tillflyktsort, men som jag
redan förut omnämnt önskade hon dessförinnan se
sin broders minne till fullo återupprättadt; nu
var Grefve Fersens oskuld utaf domstolen erkänd,
och den högtidliga begrafningsakten hade egt rum,
också fordrades det blott för att hon kunde få begifva
sig från fängelset, att hon erhöll nödigt skydd utaf
den kungliga myndigheten, som fullständigt bekräftade
hvad som innehölls uti kungörelsen samt det särskilda
af Konungen till henne skrifna brefvet. Jag talade om
denna sak både med Konungen och med Generaladjutanten
Peyron, som ju var den, som, vid förefallande behof
egde att vidtaga nödiga anstalter för grefvinnans
beskydd och hvilken stod på hennes sida. Grefvinnan
önskade gerna få färdas genom Stockholm, hvilket hon
ej ansåg böra vara förenadt med någon fara, då hon ju
var fullständigt oskyldig och detta blifvit offentligt
förklaradt. Hertig de Pienne, som så ädelmodigt
följt henne och icke lemnat henne under hela hennes
vistelse på Vaxholm samt till och med tagit afsked
från sin tjenst för att helt och hållet kunna egna
henne sin vänskap, hade troligen intalat henne detta,
för att hon i Stockholm skulle få tillfälle att återse
sina slägtingar och vänner. Då jag emellertid hade
mig bekant att man fortfarande lika skoningslöst som
förut talade om Grefvinnan Piper, ansåg jag det vara
lugnast för hennes egen säkerhet, att hon ej kom genom
Stockholm utan tog en annan väg. Hennes båda söner,
som varit i Stockholm med anledning af morbroderns
begrafning, anhöllo att få till mig framföra sina
tacksägelser för det intresse och den omvårdnad, som
jag hade om deras moder; jag fick dervid tillfälle
att för dem framhålla min åsigt rörande denna sak,
hvilken de fullkomligt gillade, men de anhöllo att
till yttermera säkerhet 
deras moder skulle få åtföljas utaf en officer,
med hemligt bemyndigande utaf Konungen att
vid förefallande behof bruka våld till hennes
försvar. Sjelf hade jag redan förut tänkt häruppå,
men grefvinnan hade framhållit, att hon fruktade,
att detta skulle kunna gifva henne sken af att vara
en fånge.

Alltsedan min afresa till Strömsholm hade jag
underhållit brefvexling med grefvinnan. Till en början
kommo hennes bref mig tillhanda under kuvert till
General Adlercreutz, men sedermera genom särskilda
bud. Jag fick nu bref från henne, att hon ville följa
mitt förslag; antingen hade hennes söner öfvertalat
henne härtill eller hade hon fått samma råd utaf
andra; hon sade sig helst önska till följeslagare
någon, som ej hörde till hennes slägt och som skulle
vara i stånd att försvara henne med väpnad hand,
om detta skulle synas erforderligt. Jag kände mig
mycket glad öfver hennes beslut och framstälde saken
för Konungen, hvilken godkände förslaget och lofvade
att tänka ut någon härtill lämplig person. Jag
talade äfven med Kronprinsen om detta, ehuru han,
som ej närmare kände Grefvinnan Piper, ej kunde
för henne hysa något särskildt intresse, annat än
för att vara mig behaglig, men då han emellertid
mycket håller på den kungliga värdigheten, insåg han,
att det var af vigt att den till grefvinnans förmån
afgifna kungliga förklaringen på lagligt sätt
understöddes och hennes person finge erforderligt
beskydd. Han tog derför saken om hand och framhöll
betydelsen af att hon eskorterades, hvaruppå han
mycket höll. Generaladjutanten, som äfven delade
mina åsigter härutinnan, bad mig angifva någon
person, som kunde vara grefvinnan behaglig såsom
följeslagare. Öfverste Reutersvärd, hvilken af Gustaf
III blifvit använd vid Konung Ludvig XVI:s flykt till
Varennes och derefter åtföljt Grefve Fersen samt
en tid varit Chargé d’affaires syntes mig vara en
för detta ändamål särdeles lämplig person. Konungen
godkände detta mitt förslag samt gaf honom detta
uppdrag, som han utförde till såväl Konungens som
Grefvinnan Pipers stora belåtenhet; grefvinnan tackade
mig sedermera särskildt för detta val.

I stället för att taga vägen genom Stockholm förde
han grefvinnan genom Vestmanland till hennes egendom
Löfstad i Östergötland; hon uppehöll sig under resan
tvenne dagar hos sin son på Engsö, der denne uti
kyrkan, hvarest familjegrafven finnes, lät anställa
en högtidlig tacksägelsegudstjenst med anledning af
moderns fullständiga befriande från alla misstankar,
äfvensom till åminnelse af sin aflidne morbroder
Grefve Fersen.
Kyrkan var illuminerad, och grefvinnan blef såväl
dit som derifrån buren af sina båda söner och sin
måg. Då hon under sin mans lifstid varit herskarinna
derstädes, äfvenså under sonens minderårighet
förvaltat egendomen till sina underhafvandes fromma,
voro dessa nu närvarande vid högtidligheten och egnade
henne en liflig hyllning. Resan gick lyckligt och väl,
och vid Löfstad blef hon med stor glädjebetygelse
emottagen. Ej blott de underhafvande derstädes utan
äfven de ifrån brodrens i närheten belägna egendom
Ljung lade vid detta tillfälle i dagen sin stora
tillgifvenhet för sin aflidne husbonde och dennes
syster.

Konungen söker på alla sätt att lägga i dagen huru
belåten han är med Kronprinsen, och sjelf börjar
jag verkligen att hysa högaktning för honom. Hans
uppförande vid detta tillfälle har tillförsäkrat
honom min innerligaste vänskap. Det sätt han städse
iakttager gent emot Konungen kan ej nog berömmas,
en verklig son kan ej visa en större uppmärksamhet
och vördnad än Kronprinsen vid alla tillfällen gör
det emot Konungen. Då jag talade med honom rörande
händelserna den 20 Juni, svarade han mig: »Ni vet mer
än väl, att jag ingen röst har i rådet och att min
skyldighet är att underkasta mig Konungens vilja
och beslut, hvarför jag ingenting kan utlofva,
såvida ej något särskildt tillfälle yppar sig,
men det gifver jag Eder mitt hedersord uppå, att om
så inträffar, skall jag göra allt, hvad jag kan.»
Min öfvertygelse är verkligen också, att såvida icke
Kronprinsen ingripit, så hade hvarken den högtidliga
begrafningsceremonien, ej heller det hedrande sätt,
hvaruppå Grefvinnan Piper blef behandlad kommit
i fråga, ty han förklarade sig eftertryckligt för
bådadera, men detta utan något skryt och utan att
vilja att det skulle märkas, att det kom ifrån honom,
tvärtom sökte han låta påskina, att det uteslutande
berodde på Konungens eget initiativ, och undvek derför
alla slags tacksamhetsbetygelser. När han talade
om saken med Konungen, skedde det, ehuru med kraft,
likväl med den allra största undergifvenhet; härigenom
förskaffade han sig alla hederliga menniskors odelade
högaktning. Kronprinsens hela uppträdande såväl
emot Konungen och mig, som ock emot sin omgifning är
sådant, att det måste tillvinna honom hela folkets
erkännande, och han börjar äfven redan att blifva
allmänt älskad.

— — — — — — — — — — — — — — — — — — — —
— — — — — — — — — — — — — — — — — —Innehåller betraktelser öfver den politiska
ställningen i allmänhet.

Jag kan verkligen ej underlåta att ytterligare
vidröra Herr Silfversparres uppförande med afseende
på Grefve Fersen. Han är allmänt ansedd för en person
med en svag karakter och försvaras uteslutande af
sina gamla partivänner. Han har försökt att urskulda
sig inför Kronprinsen, hvilken, okunnig som han är
om hans uppträdande den 20 Juni, behandlar honom
på samma sätt som alla de öfriga generalerna, men
af allmänheten betraktas han såsom en lågsinnad
person. Konungen tilltalar honom aldrig, och han
inbjudes ej till hofvet af annan anledning än att
anses tillhöra Prinsessans hof. Han håller sig likväl
framme vid alla tillfällen; när Konungen tager emot
generalitetet eller sitt hof, är han alltid en af de
förste att inställa sig, ja, han var till och med
med på Grefve Fersens begrafning; antingen är han
verkligen så inskränkt att han ej märker, hurusom alla
menniskor lika såväl som Konungen undvika honom, eller
också vill han genom sitt sätt att uppträda ådagalägga
sin oskuld. Han är med i hofkretsarne och öfverallt,
han har till och med infunnit sig hos Grefven och
Grefvinnan Fabian Fersen samt med dem talat om
händelsen den 20 Juni på ett sätt, som om han varit
Grefve Fersens räddare. Han skryter för alla öfver
att Konungen talat med honom, då sanningen tvärtom är
att Konungen aldrig rigtar ett ord till honom. Hans
uppträdande är så besynnerligt, att ingen rätt kan
begripa detsamma, men det bidrager åtminstone ej att
öka den aktning man kan hysa för honom; i stället är
han nästan allmänt utpekad nu, sedan man fått närmare
kännedom om detaljerna vid händelserna den 20 Juni. De
personer, som söka urskulda honom, förklara att han
tappat hufvudet samt saknat erforderlig beslutsamhet,
hvilket likväl ingalunda kan vara till hans beröm. Man
får väl se, när en gång hela rättegången blifver
utredd och Herr Silfversparres verkliga uppförande
blifver bekant, huruvida han skall kunna rättfärdiga
sig; under tiden sprider sig dock kännedomen om hans
handlingssätt ibland allmänheten, och sanningen kommer
alltid fram. Grefve Fabian Fersen och hans grefvinna
taga emellertid numera aldrig emot denne general,
när han låter anmäla sig, ty de hafva fått kännedom
om hvad som genom förhören blifvit utrönt. Jag tror
dock för min del med säkerhet, att han felat mera
genom dumhet än till följd af brottslig vilja. På
det hela är dock alldeles omöjligt att förstå
något af det, som hände denna olyckliga dag, hvars
tilldragelser säkerligen blifvit framkallade utaf
partilidelserna. Man fruktade troligen,
att se Konungen omgifven af royalister, hvilka kunde
gifva honom nyttiga råd, och önskade, att demagogerna
ensamt skulle komma till makten. Hela denna sak är
dock fullkomligt omöjlig att begripa, men säkert är,
att den för all framtid kommer att utgöra en skamfläck
för den svenska nationen. — — — — — —
— — — — — — — — — — — — — — — — — — — —

1811. 

Juli månad.

— — — — — — — — — — — — — — — — — — — —
— — — — — — — — — — — — — — — — — — Innehåller ej till förevarande ämne hörande
betraktelser.

Den långvariga rättegången rörande händelserna den
20 Juni börjar nu ändtligen att närma sig sitt slut
och de vidlyftiga handlingarna, hvilka upprepade
gånger blifvit genomgångna såväl hos polisen och
kämnersrätten som uti hofrätten kunna nu öfverlemnas
till statsrådet. Den dom, som Hofrätten afkunnat
öfver de personer, som befunnits vara Grefve Fersens
mördare, och dem, som framkallat upploppet den 20
Juni, var ovanligt mild, hvilket måste antagas bero
antingen på svaghet hos domstolen eller också derpå,
att den förberedande undersökningen spridt föga ljus
i saken. Det var tydligt, att polisen velat undvika,
att personer i framskjuten samhällsställning och som
tagit verksam del i 1809 års revolution, skulle komma
att bestraffas; man försökte derför att öfverskyla
deras brottslighet och så missleda undersökningen,
att de skulle drabbas uteslutande af misstankar. Det
omtalades emellertid ganska allmänt, att det var
Herr von Platen, som allra först framkastat tanken
på historien om Prins Carl Augusts förgiftning och
i sammanhang härmed utslungat misstankar emot den
förre Konungens förtrogne vänner; man påstod också,
att Herr von Mannerheim, som bekläder befattningen som
Justitie-Ombudsman, varit det egentliga upphofvet till
oroligheterna, och att han till och med den 20 Juni
förklädd varit med bland folkhopen för att underblåsa
upphetsningen. Sådana rykten äro allmänt spridda bland
allmänheten, men de äro verkligen så ohyggliga, att
jag icke vågar försäkra någonting bestämdt härvidlag
och skulle för min del gerna vilja hoppas, att de
äro ogrundade, men så mycket är
dock fullkomligt säkert, nämligen att Herr von Platen
var en af de förste, som framkastade misstankar
rörande prinsens förgiftning, likasom att det var från
den utaf Herr von Mannerheim strax efter Carl Augusts
död med anledning af riksdagskallelsen instiftade
klubben, som den ohyggliga fabeln »Räfvarne»
utspreds, åtminstone blef den der i första hand
uppläst och diskuterad. Inom denna klubb förtalades
för resten alla den förre Konungens förtrogne vänner
och behandlades såsom eländige giftblandare; minst
af alla skonades familjen Fersen.

Nog hade man bort väcka åtal emot militärbefälet
och i främsta rummet emot Herr Silfversparre, men
Konungen lät af politiska skäl öfvertala sig att ej
vara för sträng utan taga hänsyn till den verksamma
del, som denne tagit uti Gustaf Adolfs arrestering,
och det är verkligen ett bevis på Konungens mildhet, 
att han ej ännu låtit ställa honom under krigsrätt. 
Militärbefälet i allmänhet förtjenade att bestraffas 
för sin pligtförgätenhet att ej hafva sökt afstyra 
detta upplopp, som stört den allmänna säkerheten. 
Då man emellertid hade sina misstankar, att ganska 
högt stående personer vore invecklade häruti, undvek 
man med flit att försöka taga reda på anstiftarne af 
denna ohyggliga händelse samt ledde undersökningen 
med slapphet och långsamhet. Ett helt år hade gått 
utan att man lyckats upptäcka någonting eller kommit 
till något resultat. Nu blef hofrättens dom underkastad 
Konungens pröfning, sedan högsta domstolen för sin del 
förklarat, att den ansåg hofrätten hafva dömt alltför 
mildt. Kronprinsen var äfven särdeles missnöjd med 
hofrättens dom och begagnade sig nu häraf att 
återförvisa saken till hofrätten för ny behandling 
i och för skärpandet af de brottsliges straff. Han 
uttryckte högt inför alla sitt stora missnöje och 
kallade domen löjlig. Det var efter öfverenskommelse 
med Konungen, som han den 25 i denna månad uti 
statsrådet förklarade, att hofrätten skulle anmodas 
fatta ett annat beslut. Man visste, att endast 
presidenten och tvenne ledamöter ansett att en 
strängare behandling bort tillkomma dem, som gjort 
sig skyldiga till mordet, samt dem, som varit upphofvet 
till händelserna den 20 Juni, men att alla de öfriga 
ledamöterna hade varit svaga nog att låta skrämma sig 
till att fatta ett så föga värdigt beslut. Man misstänker, 
att de insett, att flera högt stående personer voro 
medbrottsliga derför att de befrämjat saken, och de 
fruktade törhända dessas hämnd för den händelse de brukat 
större stränghet. Det är i sanning högst bedröfligt att 
finna, huru illa denna angelägenhet blifvit behandlad
samt med hvilken långsamhet och vårdslöshet,
som man bedrifvit undersökningen för att upptäcka
de medbrottslige, likasom huru man på alla sätt
sökt skona militärbefälet för att icke blotta
befälhafvarens dumhet, sinnesfrånvaro och oduglighet.

Konungen förargade sig sig sjelf vid genomläsningen
utaf handlingarna i målet ganska mycket öfver,
att han underlåtit att genast låta arrestera Herr
Silfversparre, men felet var nu en gång begånget, och
Konungens godhet och mildhet hade vid detta tillfälle
icke förnekat sig. Det vill derför verkligen synas,
som om militärbefälet kommer att gå fullkomligt
strafflöst från det hela. Sjelf har jag genomläst
handlingarna, och af dem framgår det ganska tydligt,
att det borde varit en lätt sak att hafva kommit de
hemliga driffjedrarne på spåren, men sedan man nu
dragit ut på tiden, torde det nog blifva svårare.

Kommer ej en efterverld att vinna större klarhet i
allt detta än det lyckats för samtiden, och detta är
väl föga troligt, så förblifver för all framtid hela
denna historia en förborgad hemlighet.
— — — — — — — — — — — — — — — — — — — — 
— — — — — — — — — — — — — — — — — — — —

November månad.

— — — — — — — — — — — — — — — — — — — — 
— — — — — — — — — — — — — — — — — — — —

Såsom jag under sommarens lopp omförmält hade
Kronprinsen ej velat godkänna den dom, som högsta
domstolen afkunnat öfver de brottslige från den
20 Juni, nu hade domstolen något skärpt de ådömda
straffen. Justitie Kanslern hade ställt Herr
Silfversparre och militärbefälet under åtal för
pligtförgätenhet. Kronprinsen omtalade detta för
mig och omnämnde, att några af statsråden verkligen
önskade se Herr Silfversparre bestraffad, men
han trodde i alla fall, att allt skulle aflöpa uti
godo. Det föreföll verkligen strax efter Kronprinsens
hitkomst, som om han skulle önskat se anstiftarne
af upploppet strängt bestraffade, likaså väl som de
pligtförgätne personer, hvilka underlåtit att afstyra
detsamma, men nu, sedan man ifrån början begått
den försummelsen att ej ställa Herr Silfversparre
under krigsrätt, tyckes kronprinsen lyssna till de
föreställningar, som göras honom härvidlag, att ett
sådant steg skulle kunna betraktas såsom ett öppet
klander utaf den mildhet, som Konungen
visat. Dessutom är äfven General Adlercreutz
invecklad uti saken, då han genom de försök han
gjorde att lugna folkmassan ej lyckades rädda
Grefve Fersen, hvilket nog varit möjligt, om han
redan på förmiddagen vidtagit samma åtgärder som på
eftermiddagen, nämligen att låta skjuta på folket. Man
hade dessutom särskilda hänsyn för Silfversparre med
anledning af den verksamma del han tagit uti hvad
som den 13 Mars gjordes för att rädda fosterlandet
ur det olyckliga läge, som Gustaf Adolfs galenskaper
störtat det uti. Alla dessa omständigheter inverkade
nog på Kronprinsen till att nedtysta hans redbara
hjertas maningar att söka få de pligtförgätne
bestraffade. Emellertid kommer man att försätta
Herr Silfversparre ur tjenstgöring och tvinga honom
att med det snaraste taga afsked. Han är verkligen
alldeles oduglig att föra något befäl, ty han saknar
fullkomligt all militär begåfning.Någon tid efter sedan det beslutet blifvit fattadt,
att ingen vidare rättegång skulle inledas emot Herr Silfversparre 
rörande hans beteende den 20 Juni, försökte man förmå honom att 
taga afsked från sitt regemente. Man bjöd honom en oerhörd
ackordssumma för att blifva af med honom. Då han är mycket mån om 
sig, gick han in häruppå; han fick likväl behålla den generalsvärdighet, 
som han utan någon som helst krigarebragd förvärfvat sig. 
(Not skrifven i Februari 1812.)
— — — — — — — — — — — — — — — — — — — —
— — — — — — — — — — — — — — — — — — — —

*




Biskopen i Strengnäs Johannes Mattiæ Sjelfbiografiska
anteckningar.I en i skinnband bunden bok med följande titel: »Freulein Maria 
Euphræsine, Pfhaltz Greffin, Vocabular Buch. Deutsch, Latein, 
Frantzösisch», som sannolikt tillhört C. G. Tessin. Ur arkivet på Sjöholm.


Han föddes 1592 29/12 i V. Husby i Östergötland,
der fadern var kyrkoherde. Vid sju års ålder, 1599 i
april, sedan han af sina föräldrar lärt att läsa rent
svenska, kom han till Linköping med sin preceptor
M. Claudius Prytz och var sedan der hos sin broder
välb. Peder Mattsson i 11 år.

1609 i sept. sänd till Upsala akademi. --

1610 i juni dog hans fader i Söderköping och begr. i V. Husby kyrka. 

1617 i Juni sedan han varit student i 7 år, kallades han jemte några
andra till promotion i fil. faculteten.
1618 i maj, sedan han varit student i 8 år och i 2 år
varit erkebiskop P. Kenicii yngste sons lärare, reste
han till Akademier till Tyskland genom Danmark och
var vid flere universitet; hufvudsakligen i Giessen i
Hessen så när i 3 år, der han hufvudsakligen studerade
teologi och orientaliska språk.

1620 i maj. hemkallades han att informera Herr Per
Grönenbergs söner, men   blef  emellertid kallad
till professionen i Upsala, som han förestod i 1/2 år.

1621 i juli for han med Grönbergs söner Jakob
och Peter till Holland, England och Frankrike in på
4:de året.

1625 i sept. strax efter hemkomsten kallades han
af Riddarhusdirektionen till profess. theol. på
Riddarhuset och var det i 4 år.

1629 i april Hofpredikant.

1630 i juni åtföljer armén till Tyskland. Då hans
gamle preceptorer fick veta att han var i
Frankfurt erbjödo de honom att blifva theol. doktor
i Marburg, detta tillstadde dock ej H. M:t Konungen
som sade att det med tiden bättre kunde ske i Upsala.

1632 i sept. »Befallte H. K. M:t migh uthi Dynkelspel
i Swafwen reesa hem til Swerige, til att wara
à conciniandus et studijs hooss then unga Fröken
Christina, H. K. M:ts eenda dotter och arfwinge. Men
så blef thenne reesa drögd in til thess H. K. M:t
war slagen och jagh i medler tijdh blef hooss H. M:t
Änkie Drottningen Maria Eleonora».

1633 i feb. Blef han expedierad från Wolgast till
Sverige af enkedrottningen att antaga tjensten hos
den unga »Arffröken»; samma år i mars kom han genom
Danmark och tillträdde tjensten i april.

1634 d. 23 nov. Gifte han sig med kamreraren Nils
Olssons äldsta dotter J. Karin Nilsdotter. Bröllopet
stod på slottet och bekostades af H. K. M:t. -

1636 14/2 k. 2 på dagen föddes dottern Kristina;
dog samma år 20/6 och begrafdes i Riddarholmen af
Stephanus Gallius. -

1637 11/4 föddes Johannes i Stockholm.

1638 28/4 » Gustaf i »

1639 21/6 » Anna på Grönöö.

1640 2/6. Promoverad till theol. doktor.

1641 10/12 föddes Nils i Stockholm.

1643 23/6 » Karin i »

 » /11 »blef migh tilsagt in pleno senatu
att jagh confirmerades till biskop i Strengnäs».

Dagen derefter skedde installation; samma dag voro
alla biskoparne bjudne till middag på slottet.
1644. Phil. Jacobi tid tillträdde han embetet.

 » 3/11 föddes Kristina i Stockholm. 

1646 29/4 » Elisabeth i » ; + i Strengnäs af messling 9/7 1648. 

1648 9/3 föddes Maria i Strengnäs; + i Stockholm efter riksdagen af hetsig
sjukdom 1650 17/12, begrafdes i Strengnäs jemte brodern Peter s. å. 29/12.

1650 30/3 föddes Petrus i Strengnäs; + s. å. 27/8 i Stockholm. 

1652 17/4 » Carl i » .

1654 22/7 » Maria i Stockholm, döpt i S:t Clara; + 1660 i december
i Stockholm vid riksdagen af messling. 

1656  3/11  föddes Catharina i Strengnäs, och dog modern en dag senare.
Hustrun var på sitt 38:de år, och begrafdes den 14/12. Hennes utfärdspredikan
hölls hemma i huset af Mag. Anders Arvidi log. et phys. lector. Sjelfva
likpredikan hölls i Domkyrkan af Mag. Petrus Grubb, theol. lect.

1658 1/1 skref han sitt testamente, som finnes intaget i boken.

1659 14/12 gifte han sig med fru Beata Nilsdotter Lillieram till Rockesta.I det följande meddelas förteckning på biskopens egendom i löst och fast samt fördelningen af arfvet mellan barnen. Huset vid St. Clara fick sekret. Franc och sonen Gustaf. Huset vid Riddarhusgatan fick dottern Kristina; det var byggdt af biskopen sjelf.

*



En hundraåring

skildrad i bref från Kongl. Bibliotekarien C. C. Gjörwell till Fru Gustafva Eleonora Lindahl i Norrköping; dat. Stockholm, d. 10 Oct. 1805.Ur Kongl. Bibl:s samling. 
(Meddel. af Herr Grefve C. Snoilsky).

_ _ _ _ _ _ _ _ _ _ _ _ _ _ _ _ _ _ _ _ _ _ _ _

Nu til hela Könets Oldtfru, eller Fru Anna Beata Theim,
född Luthman, och Enka efter Capitainen Christian Gottlieb
Theim, död här i Stockholm och på Ladugårdslandet den 1 Jun. 
sistl. samt uti en ålder af 104, år 1 månad och 3 dagar. Om 
hennes Död och Begrafning finner Du en skriftlig Underrättelse 
af hennes Själe-sörjare, Kyrkoherden Widing uti Ladugårdslandet, 
som bilägges detta Bref likaledes. Men såsom jag personligen
känt denna Heders-Matrona, så har jag ock åtskilligt at tillägga, 
hvilket jag dels har af hennes egen mun, dels af sjelfva åsynen 
och omgänget kan tilfoga. Jag åt med henne den 23 Mart. sistl. 
hos Herr Grefve Snoilsky, som budit främmande just för denna 
Frus skull; äfven som jag sedan besökte henne hemma, korrt 
före hennes död. Se då här dessa mina Antekningar. Hon var 
Doter af Sergeanten Pehr Luthman, och född på des Boställe i 
Högsäters Pastorat på Dal. Fadren avancerade under Kon. Carl 
XII til Capitaine vid Westgötha-Dals Regemente, och följde med 
på sista Årets Campagne uti Norrige. Hennes både Far och 
Mor blefvo hvardera 99 år gamla, och Modren var blott Enka 
uti 4 år. Denna deras Doter var född den 29 Apr. 1701. Hon 
blef gift med en Tysk Officerare, som också tjente sig up til 
Capitaine, låg efter Kriget uti Garnison i Stralsund, tog Afsked, 
satte sig ner i Fahlun och dog för 30 år sedan; då hans Enka 
flyttade til Stockholm och blef där boende. Hon hade sett flere 
gånger Kon. Carl XII, äfven honom Lik. Hon lämnar efter sig 
en ogift Doter, 72 år gammal, och som hon kallar ännu för 
Flickan, och en Dotersson, Lieutenanten Thermenius vid
Artilleriet. Hon bodde til slut på Ladugårdslandet och midt emot 
Kongl. Secreteraren Baron Gripenstierna, som hade mycken Godhet 
för henne, och gjorde henne känd af Hans Exc. Grefve 
Oxenstierna, den Tid han var Riks-marskalk, som utverkade för 
henne hos Konungen en årlig Pension af 100 Riksdaler. Hans 
Maj:t hugfäldes att se denna Carolinska, och befalte henne komma 
up på Slottet den 24 Maji sistl. eller dagen näst före afresan til 
Lägret i Skåne. Konungen visade henne för Drottningen, satte 
sjelf stol åt henne och befalte henne sitta medan han talte 
åtskilligt med henne; men gjorde henne i synnerhet flere Frågor 
om Kon. Carl XII. Han gaf henne otta Ducater, och slöt med 
de högst nådiga Orden: »Jag hoppas at, när vi komma up i höst, 
är ni en ibland de första som hälsa på oss». -- Men hon har nu 
redan gått all verldens väg under och öfver jorden. -- Hon var 
liten til växten -- nu beskrifver jag henne såsom hon var hos 
Grefve Snoilsky -- hade små eldiga ögon, läste utan glasögon 
uti Bok, dock med stort Tryck; hade god Hörsel, skrynklig och 
torr samt blekgul Hy, god Appetit, åt och drack af alt, hade 
fria och goda maner, höll jämn Conversation, samt log mellanåt; 
gjorde Reflexioner och Skilnad på de unge Grefvarne Nils och 
Fredric Snoilsky i afseende på deras Tycke af Far och Mor, 
hvilka alla hon dock för första gången nyss såg; gick rak, endast






med en Käpp i handen, Hufvudet var dock något framlutande; 
var lätt uti alla sina Rörelser; hvarken fet eller mager; bar en 
grå Siden-mössa och Stycke med bred fåll, och en svart 
Sidentygs-klädning.

Se här Min Bästa Stafva, har Du tvänne Taflor. Gjör nu 
sjelf dina Reflexioner.

*



En autograf af J. Haydn.

(Se facsimile).
(Meddel. af Hofmarskalken Silfverstolpe).


Wohlgebohrner

Ver Ehrungs:würdigster Herr v. Silverstolp!Brefvet är skrifvet till charge d’affaires Fredrik Silfverstolpe, slutligen öfverintendent. Det
var denne, som till Sverige öfverförde Haydns
»Skapelsen», till hvars repetitioner och första
uppförande i Wien under kompositörens egen ledning
han inbjöds. Texten till nämnda oratorium är ock
delvis af honom öfversatt.

Ich bin so dreist beyliegende 10 fl. dem guten Mädchen für Ihre 
mir 3 dedicirte Quartetten als eine kleine Erkenntlichkeit durch Sie 
mein Herr v. Silverstolp zu überschicken; anbey bedaure ich aber, 
dass ich die versprochene zusage in betreff deren übrigen Exemplairen 
an die Liebhabers zu verkaufen nicht erfüllen kan, indem zwey sehr 
vermögende Cavaliers, deren Nahmen zu nennen ich mich schäme 
und denen ich die erste Violin-stimme zu durchsehen überschickte, 
sich eusserten, diese Quartetten noch vor den Kauf zu durchfiedlen.

Aus dieser mir entgegengesetzten Handlung und der Delicatesse 
wegen muss ich auf die Wohlthat für dass gute Mädchen Verzicht 
thuen! Übrigens bin ich mit vorzüglichster Hochachtung

Euer Wohlgebohren

gehorsamster Diener

Joseph Haydn.

Von Hauss 802

den 6tn Febr.

*



Ett statistiskt arbete om Sveriges adel.

Åt Sveriges adel hafva många af vårt lands
forskare egnat sitt intresse. Historieskrifvarne
hafva aldrig förnekat att detta stånd spelat en
betydelsefull rol i de förflutna tidernas lif,
vare sig de nu velat se denna såsom en af de ljusa
sidorna i utvecklingen eller såsom den mörka kraft,
som hindrat framåtskridandet och beredt olyckor
öfver fäderneslandet. Skriftställare, som beaktat
några särskilda sidor af vårt lands kulturella
utveckling, hafva ofta kring adliga personer eller
kring adeln i dess helhet grupperat sina tidsmålande
skildringar. Och för genealogen har Sveriges adel
varit ett tacksamt studiefält -- ingen annorstädes
hafva källorna för honom så rikligt erbjudit sig.

Intresset för adelns historia har knappast bleknat
med tillbakagången i ståndets politiska betydelse. Den
högre bildning, som öfverallt vidgar intressekretsen,
drar inom sin ram allt flera sidor af menskligt
vetande; och om de ämnen, som beröra Sveriges adel,
ej längre få sin styrka genom kampen mellan politiska
intressemotsatser, så kunna de i stället lungt beaktas
af vetenskapen, som iakttar utan att fördöma. Kring
dem strålar dessutom ännu den nimbus, som hvarje
generation så gerna ser öfver de gångnas lif. Såsom
ämne för forskning är Sveriges adel ett värdigt
föremål, stort genom det helgjutna i dess existens.

Nyligen har af professor Fahlbeck i Lund utgifvits
första delen af ett arbete kalladt Sveriges adel,
hvilket lofvar att blifva ett bland de märkligaste,
som kunna antecknas i adelns bibliografi. Det är här
en alldeles ny sida af ståndets historia, som beröres,
och efter en strängt vetenskaplig metod framläggas
fakta, som gifva uppslag till intressanta, hittills
obeaktade iakttagelser.

Arbetet är en statistisk undersökning öfver de på
Riddarhuset introducerade ätterna och öfver adeln som
befolkningsgrupp. Den nu utkomna delen sysslar med
ätternas demografi och deras historiska utsträckning
i tiden, en senare del skall behandla ätternas plats
i den lefvande folkmassan.

Både formelt och reelt, både med hänsyn till metod
och slutresultat, är arbetet hufvudsakligen af
intresse från befolkningsstatistisk synpunkt. De
stora frågor, som länge sysselsatt sociologer och
psykologer, frågorna om folks och släkters utdöende,
om ärftlighet, om drifvande krafter i befolkningens
tillväxt, om nativitet och könens fördelning --
alla dessa berör författaren med utgångspunkt
från statistiska premisser. Han granskar äldre och
nyare teorier, från Malthus’ konstruerade lära om
menniskornas förökning, till Hansens mera mångsidiga
uppfattning om ståndscirkulationen. Hvad som härvidlag
förlänar arbetet dess särskilda intresse är att
författaren vunnit sina resultat därigenom att han
kunnat statistiskt begränsa ämnet inom ett särskildt
lämpligt område. Hans undersökning rör sig kring
en befolkningsgrupp, som hittills inom statistiken
knappast varit föremål för
en systematisk granskning, nemligen ätten. Då denna
just är en grundform för det genealogiska samband,
genom hvilket släktet fortlefver, förefaller det
tydligt, att han vid sina slutledningar bör se sakerna
från en annan sida än den mer eller mindre ensidiga
filosofiska spekulationen.

Betraktar man arbetet från genealogisk ståndpunkt,
så sammanhänger dess värde just med författarens
beaktande af ättens betydelse. För en genealog
kan det icke vara annat än glädjande att se, huru
resultatet af hans forskningsarbete drages in under
nya vetenskapsgrenar, som erkänna dess värde, och
huru området vidgar sig för studier i hans ämne,
på samma gång han bibringas en mera mångsidig
syn på släkternas sammanhang. Professor Fahlbecks
uttalande om genealogiens betydelse är så mycket
mera beaktansvärdt, som det egentligen är första
gången i vårt land en person med hans vetenskapliga
anseende velat på vetenskapens nivå ställa ett
forskningsområde, som man ansett hänvisadt endast åt
det personliga släktintresset.

Några sjelfständiga genealogiska iakttagelser ligga ej bakom
författarens arbete. Det rent genealogiska utbytet - om man
så vill kalla det - blir endast de schematiska
öfversikterna öfver samtliga ätter med uppgifter
om tiden för deras introduktion och utslocknande,
ättefaderns nationalitet och yrke samt några smärre
anmärkningar. Samtliga tabeller, som äro grundade på
Svenska adelns ättartaflor, äldre och nyare serier,
äro mycket öfverskådliga och synnerligen lämpliga
som uppslagsbok öfver adelsätterna.

Arbetet är ordnadt på fyra afdelningar: inledning,
de lefvande ätterna, de döda ätterna samt lefvande och
döda ätter. I inledningen framhållas en del allmänna
synpunkter, stånds- och klassorganisationernas plats
i den historiska utvecklingen, adelns betydelse för
Sveriges historia och dess karaktär af ett socialt
urval, hvilken förklarar dess glänsande politiska rol.

Vid studiet af de lefvande ätterna söker författaren
först begränsa ättebegreppet. Han skiljer mellan
den fysiska och historiska ätten och förstår
med den senare den på endast manlig härstamning
grundade ätten eller för närvarande tid den krets
af blodsförvandter och deras hustrur, som bära samma
tillnamn. Ehuru ätten i denna bemärkelse är mer eller
mindre konventionell, kan den dock studeras till sin
sammansättning, tillväxt och utslocknande. I än högre
grad än med de öfriga historiska ätterna kan detta
göras med de adliga, då de genom introduktionen på
Riddarhuset under hela sin utveckling äro bestämdt
afgränsade.

I fråga om de nu lefvande ätterna är det
hufvudsakligen med deras antal och ålder författaren
sysslar. År 1890 uppställer han som gräns för sina
undersökningar och uppger antalet lefvande ätter till
732. Genom att sammanräkna de samstämmiga d. v. s. de
som utgå från en och samma adlige ättefader, således
en stor del af de med högre värdighet förlänade,
reducerar han siffran till 638 sjelfständiga
ätter. Från Karl XI:s regering härstammar det största
antalet ätter, från Oscar II:s det minsta. Om de
gångna tiderna indelas i 25-års-perioder, blir det
perioden 1716—1740 som till vår tid lemnat de
flesta minnena från upphöjelser i adligt stånd. Ej
mindre än 98 nu lefvande ätter hafva under dessa
år blifvit naturaliserade, under det att endast 48
kunna kalla sig gammal adel, d. v. s. åberopa adlig
värdighet äldre än 1591.

Den mest intressanta och mest omfattande delen af
professor Fahlbecks arbete är den som handlar om
de döda ätterna. Det material, som här stått honom
till buds, har fullt lämpat sig för en statistisk
utredning; då det bildar ett afslutadt helt, kan det
från alla tänkbara sidor bedömas. Genom att skärskåda
ätternas lifslängd, dödsordning, sammansättning
m. m. i alla dess olika skiftningar tror sig
författaren finna, att lagar gälla för ätternas
utslocknande, lagar som äro oberoende af tidernas
skiftning, fullt säkra i sin regelbundenhet. De
uttalanden han gör i dessa frågor bilda kärnpunkten
i hans arbete, det som han sjelf tyckes betrakta
som hufvudresultatet.

De döda ätternas antal stiger till en långt högre
siffra än de lefvandes. Då kommendörsätter och
adopterade ätter räknas som särskilda, bringas den upp
till 2,324, således mer än tre gånger de lefvandes.Då författaren för de döda ätterna har valt 1898
till gränsar och då han vidtagit nämda dubbelräkning,
öfverstiger hans tal för lefvande och döda det
nummertal, 2,891, som å Riddarhuset finnes. Af dessa äro dock en del endast heraldiskt döda,
d. v. s. uppflyttade i högre stånd, andra nationelt
döda genom utflyttning från Sverige. De verkligt dödas
antal kan beräknas till 2,026. Men betänker man,
att flera utdöda ätter endast äro grenar af större
stammar som ännu lefva i andra förgreningar, så måste
denna siffra än mera reduceras. Den grefliga klassen
visar den minsta procenten af döda ätter, räknadt på
samtliga inom klassen, den adliga den största.

Vid sina undersökningar grupperar författaren
ätterna hufvudsakligen efter tre grunder: åldern
vid utslocknandet, tiden för utslocknandet och
antalet led; den sistnämnda indelningen, som är den
genomgående, sammanställes stundom med en gruppering
efter tidsperioder för adlandet. De ätter som i dessa
fall behandlas äro naturligtvis icke alla de döda,
då både åldern och ledens antal för en stor del äro
okända. Så är det endast något öfver 1,200 ätter som
lemna material för en åldersundersökning och öfver
1,500 för en indelning efter led.

Det visar sig att de döda ätterna i allmänhet varit
kortlifvade. Endast en ätt har uppnått öfver 300 år -- 
oberäknadt ätterna af gammal adel, hvilkas åldersår
man ej kan exakt angifva. Däremot hafva 341 ätter
utgått innan de lefvat i 25 år. Redan här skönjer
man tendenser till en lag, då antalet vid en viss
ålder döda ätter stiger alldeles jemt i samma mån som
åldersperioderna sjunka. Likartad blir slutsatsen vid
grupperingen efter led. Antalet ätter, som lefvat
i endast ett led, d. v. s. utgått med ättefadern,
är större än tvåledsätternas o. s. v. ända tills
nioledsätterna visa den lägsta siffran; af de under
beräkningen indragna ätterna hafva 528, d. v. s. mer än en 
tredjedel, dött med grundläggaren, och endast två lefvat i nio led.
Om man med hjelp af ätternas medellifslängd, söker
konstruera en tidslängd för generationerna, finner
man, att äfven denna tyckes aftaga med ätternas
ålder, så att treledsätterna hafva en längre
generationslängd än fyraledsätterna etc.

En jemförelse mellan lefvande och döda ätter, ordnade
efter tiden för adlandet, tyckes ådagalägga att inom
hvarje grupp på 25 år de döda släkterna utgöra en allt
större procent af samtliga under gruppen upptagna, ju
längre tillbaka i tiden de blifvit adlade, de lefvande
däremot en mindre. Detta skulle tyda på att för
ätterna liksom för individerna åldern är den förnämsta
dödsorsaken. Dock märkas här flera kastningar och
särskildt visar det sig att för ätterna af gammal adel
de kvarlefvandes procent varit större än for de under
1600- och början af 1700-talen adlade. Författaren
söker förklara detta undantagsförhållande så, att
den äldre adeln länge bibehållit sin karaktär af
jordadel, och därigenom sparat mera lifskraft än
de senare tillkomna ätterna. För sannolikheten af
en sådan förklaring talar äfven den omständigheten,
att rörande de grefliga och friherrliga ätterna det
procentiska talet för de kvarlefvande af gammal adel
är långt större än rörande adeln i gemen.

Genom framkonstruerande af mortalitetskoefficienterna
söker författaren gifva styrka åt den lag, som han
redan funnit antydd, när han ordnat ätterna efter
led, nemligen att dödligheten inom ätterna aftager
med åldern, så att dödsfaran skulle vara störst under
de första åldrarna och leden, men minskas, när dessa
lyckligen vore genomgångna.

En utredning af dödligheten under olika tidsperioder
visar ganska stora skiftningar, hvilka dock, enligt
författarens mening, varit oberoende af de yttre
förhållandena, adlandets mängd och tidernas glans
eller nedan.

Under jemförelse mellan de olik-ledade ätterna
från åtskilliga synpunkter fixerar författaren allt
närmare de lagar, han trott sig finna för ätternas
utslocknande. Vid en öfversikt öfver ätternas
tidsform och utseende konstaterar han för abstrakta
medeltalsätter en tendens för dessa att ha sin största
utsträckning från jemt stigande mot jemt fallande i
andra till fjerde led alltefter ledens växling mellan
två och sju. För några exempelsvis tagna ätter är
formen naturligtvis långt mera oregelbunden.

Fördelningen mellan könen har gifvetvis för studiet
af ätternas fortbestånd en stor betydelse. Härvidlag
visar det sig, att tvåledsätterna hafva procentiskt
färre mankön än treledsätterna o. s. v. Vid de
särskilda leden inom hvarje grupp är mankönets
betydelse i jemnt nedgående för hvarje led, men håller
sig inom de flerledade ätterna regelbundet högre än
kvinnokönet tills vid det sista ledet kvinnokönet
kommer i stor öfvervikt. Denna konstanta växling med
leden uti könens tal är synnerligen märklig.

Motsvarande regelbundenhet återfinner författaren
vid studiet af ätternas statistiska historia,
d. v s. äktenskapligheten, fruktsamheten och
dödligheten. Giftermålsfrekvensen aftar med leden i
jemnt nedgående, ända till det sista ledet, då den
gör ett ännu skarpare fall.
Detsamma kan iakttagas vare sig man räknar de gifta
i procent af samtliga mankön eller endast i procent
af de giftasvuxna. Antalet lefvande födda barn blir
allt mindre för hvarje led, både då man räknar dem i
medeltal på äktenskap eller i medeltal på fruktsamma
äktenskap. I analogi därmed ökas de barnlösa
äktenskapen temligen regelbundet med leden, dock så
att i sista ledet steriliteten plötsligen bryter fram
i mångdubbelt mått. Och slutligen tyckes det äfven
som om en ökad dödlighet i unga år betecknar vägen mot
förintelse. Den återfinnes vid leden lika regelbundet
som de öfriga faktorerna. Och ju större familjen är,
dess mera ökas barnadödligheten. Denna dödlighet
tyckes ej vara beroende på tidsförhållandena, då den
visar sig vid ganska ensartad procentsiffra under
olika tider.

Alla dessa slutsatser äro onekligen intressanta. Man
kan visserligen anmärka att det är naturligt,
att de här nämnda s. k. statistiska dödsorsakerna
skola hafva funnits, och att de äfven måste af
forskaren iakttagas, då det är döda ätter han
studerar, men märkligt är i alla händelser att se,
huru detta dödsarbete successivt förberedes redan
i föregående led, och man gör sig ovilkorligen
den frågan, hvarför icke i något enstaka led
t. ex. giftermålsfrekvensen eller antalet mankön varit
i tillfälligt stigande. Professor Fahlbeck besvarar
frågan med antagandet att det finnes en lag som
reglerar dödssättet för de historiska ätterna. Han
tror äfven, att samma krafter, som verkat till de
döda adelsätternas undergång, alltjemt arbeta inom de
högre klasserna, utan att man dock kan förutsäga att
alla dessa släkter skola dö. Och det är troligt att
de ätter, som utslockna, i likhet med de undersökta
adelsätterna dö småningom, efter enahanda förebud
och på samma sätt, om ock i vexlande tempo.

Dessa slutsatser äro de definitiva, som
författaren tror sig kunna med säkerhet draga ur
sina premisser. Men han går än ett steg vidare -- 
för att söka orsaken till orsaken. Utan att vilja
tillskrifva sina tankar ett slutgiltigt värde, gör
han såsom ett slags epilog till sin undersökning
några nya spekulationer öfver den gamla frågan om
släkternas undergång. Redan förut har han gentemot en
del utländska författare framhållit att det endast är
de historiska ätterna som skola dö, ej samtliga; nu
sluter han sig vid sin sträfvan efter grunden till den
uppfattning, som i de högre släkternas undergång ser
en verkan, åtminstone delvis, af degeneration. Men
denna är hvarken af fysisk eller moralisk art,
utan uteslutande en reproduktionens degeneration,
ett försvagande af fortplantningens kraft. Den inre
orsaken till försvagandet tror han vara det högt
utvecklande nervlifvet och hjärnverksamheten, däremot
ej ingiftet, såsom många påstått. En yttre orsak
är celibatet, som tyckes förekomma talrikare inom
de högre klasserna än de lägre. Det är framförallt
ekonomiska förhållanden samt högre andliga fordringar
med en stigande kultur, som förorsaka celibaten;
liksom i det gamla Rom torde också en ytterlig
kvinnoemancipation inom de högre klasserna verka i
samma riktning.

I arbetets sista afdelning, om lefvande och döda
ätter, egnar författaren äfven några ord åt likartade
sociala frågor. Efter att hafva gjort några historiska
beräkningar rörande ätterna, hvarvid han
äfven uppmärksammat de icke introducerade, och
därefter lemnat några synnerligen intressanta
data rörande ättefädernas nationalitet och yrken,
talar han i bokens sista kapitel om den sociala
omsättningen eller ståndscirkulationen. Hvad han
redan förut framhållit ställer han här endast i ett
annat sammanhang.

På samma gång han ger ett visst erkännande åt Georg
Hansens teori om de tre folkklassernas växelverkan,
söker han att utfylla dess brister och från några
nya synpunkter mäta de verksamma krafterna i den
uppåtgående och nedåtgående rörelse, som kännetecknar
ståndscirkulationen. Dessa krafter äro framförallt
den i människonaturen inneboende sträfvan att
nå det högsta, samt konkurrenskampen om ämbeten
och egendom, men äfven de historika släkternas
utdöende. Det sistnämnda verkar oemotståndligt, fast
långsamt sugande, då de tomrum som döden lemnar i de
högre klassernas led, måste fyllas med friskt folk
nerifrån. Vid den nedåtgående rörelsen medfölja en del
af de högre klasserna, men ej i så vidsträckt grad som
Hansen vill anse. Det är släkternas utdöende, som är
hufvudorsaken till deras försvinnande från den högre
samhällsklassen. Hvarför måste de då försvinna? De
måste försvinna, därför att naturens och samhällets
ordning tyckes vara sådan, att det skall råda en viss
proportion mellan arbetarne med hufvudet och arbetarne
med händerna. I ett fritt samhälle får den bildade
klassen icke intaga större rum än hvad kulturarbetet
för tillfället fordrar. Och när då starkare och
friskare krafter arbeta sig fram, måste de gamla
vika. Så förorsaka de större anspråken på nervkraft
och hjärnans verksamhet den fysiologiska afmattning,
som yttrar sig i aftagande fortplantningsförmåga,
och den sociala likgiltighet, som är celibatets grund;
båda dessa omständigheter bereda släkternas död. Och
liksom släkterna dö, så skola kanske äfven folken
skatta åt förgängelsen.

*

Det hufvudintryck man får vid genomläsandet af
professor Fahlbecks arbete är, att här föreligger ett
originelt uppslag, helgjutet i utförandet och fullt
af skarpsinniga iakttagelser och allsidiga vyer. Men
just därför att ämnet är så rikt och frågorna så
mångsidigt behandlade, få tankarna en viss benägenhet
att tränga djupare in och vilja känna t. o. m. på de
skarpaste konturerna af den storslagna taflan. Mot
allt nytt känner man sig gerna tveksam; och här står
författaren sjelf i många fall på den tveksammes sida.

En svårighet, som måste göra sig gällande vid ett
arbete af denna art, är, att det grundbegrepp,
på hvilket de statistiska beräkningarna byggas,
till sin karaktär är konventionellt, under det att
man åt de slutsatser, som dragas, önskar tillmäta
en naturvetenskaplig eller åtminstone lagbunden
giltighet. Ätten såsom en grupp af en viss persons
manliga afkomlingar är, såvidt man kan visa, endast
ett konventionellt eller konstrueradt begrepp. Dess
fristående plats i en af
naturlagar bunden hushållning eller i den sociala
organismen bör knappast kunna tillmätas någon
betydelse, för såvidt den icke är erkänd af naturen
eller samhället sjelft. Då man godtyckligt gjort den
fysiska afgränsningen i tiden och afskilt den manliga
ätten från den kvinliga, måste man känna sig tveksam
mot resultaten och misstänka, att regelbundheten
i företeelserna närmare sammanhänger med andra
förhållanden än dem, som röra den manliga ätten
såsom sådan.

Uppfattningen af ättebegreppet vexlar med folkens
kultur- och samfunds-förhållanden. Ovisst torde vara,
om man kan tala om att den manliga ätten utsöndrat
sig från den gemensamma så tidigt och så fullständigt
som författaren vill anse, åtminstone i det allmänna
medvetandet. Att man redan under medeltiden i
vårt land hade någon utpräglad uppfattning om
samhörighet under fäderneslägten är ej bevisadt;
snarare tyckes en viss likmätighet framgå af
den ganska vanliga seden bland adeln att anlägga
moderns vapen samt af de samtida slägtböckerna,
hvilka lika fullständigt angifva kvinliga som manliga
descendenter, sammanförande alla såsom ättefaderns
»slägt». Det inväxande bruket af tillnamn torde
först hafva fixerat den mer speciella betydelsen
af ättebegreppet, snarare än tvärtom. Alla dessa
förhållanden äro för öfrigt så skiftande, beroende
på tillfälliga sociala eller politiska kastningar,
att det är svårt att ens fastslå den ledande grunden.

En historisk ätt -- en ensidigt manlig -- kan tänkas
under flera former. Antingen räcker den så långt
tillbaka som forskningen för tillfället kan leda
sambandet eller omfattar den alla personer med samma
tillnamn eller alla som äro förenade genom några
kulturella eller sociala band jemte de fysiska. Vill
man se ätten såsom en i samhället gifven enhet kan
man knappast göra det annat än med det sistnämnda
slaget af ätter. Liksom folket blir en nation endast
då det har andra gemensamma drag än de fysiska -- 
efter dessa mätas knappast numera folkens samhörighet
-- så blir slägten en social faktor endast om den
verkligen varit bunden af gemensamma intressen eller
gemensamma kulturdrag, hvilka då vanligen yttrat
sig i slägtmedlemmarnas känsla af samhörighet. Det
torde endast vara en sådan slägt som i fullaste
bemärkelse kan jemföras med ett folk och betraktas
såsom en integrerande del af en nation. Sådana voro
de gamla grekiska och romerska ätterna, om hvilkas
utslocknande de klassiska författarne tala; de voro
helgjutna genom sin sociala afgränsning. Sådana
äro de ätter, som ingå i de lägre kulturfolkens
samfundsorganisation -- vare sig nu individen räknar
sig såsom medlem endast af en manlig ätt eller af
flera ätter på mans- eller kvinnosidan. Sådana äro
äfven de svenska adelsätterna. De ståndsvilkor,
som gält för individerna inom ätten, hafva haft
sin grund just i härstamningen och ättebandet och
sålunda gjort känslan af samhörighet nödvändig. Det
är framförallt från denna synpunkt adelsätterna kunna
vara lämpliga att studera för ett syfte sådant som
det föreliggande -- ej endast därför att de äro mera
kända än andra ätter. Det berättigade i studiet af
ätten såsom en folkgrupp är olika för skilda tider
och folk, beroende på ättens tillfälliga betydelse
i samhället; på samma gång
svårigheterna för ett sådant studium betingas
af de olika gränser, som samhällsformerna sätta
för den sociala ätten. Dessa kunna bestå i skrifna
privilegier eller andra lagstadganden, de kunna också
vara fastslagna endast i det allmänna medvetandet
utan någon annan yttre form än ett släktnamn eller
dylikt kännemärke.

Släktnamn får icke uppfattas såsom en grundbestämmelse
vid ättebegreppet. Det är af en alltför vexlande
karaktär för att kunna göras allmängiltigt. Det
har skiftat i tiderna och hos folken. Att det
emellertid är ett medel att i allmänna medvetandet
inprägla en uppfattning om ättesamband torde vara
otvifvelaktigt. Men sociala ätter hafva funnits
utan ättenamn, och ättenamn hafva funnits utan att
ättemedlemmarna på något sätt varit sammanslutna. En
manlig ätt, för hvilken man ej kan visa någon annan
gemenskap än namnet, är knappast något mera än en
konstruktion, en form för oss att i tanken fatta
släktsammanhanget.

Att tala om att en nation eller folket hor samman i
ätter är en ren abstraktion. Då begreppet »ätter»
endast har sin grund och tillvaro i samhället -- fysiskt 
finnes endast en ätt -- vill det synas
som om de förhandenvarande samhällsförhållandena
böra gifva oss möjlighet att iakttaga en verklig
begränsning af ätten i tid eller rum. Om man rent
praktiskt skulle tänka sig folket uppdeladt i ätter,
kunde det icke göras efter någon annan grund än
den som det tillfälliga historiska vetandet gåfve -- 
d. v. s. att en person räknade sig till sin farfars
ätt, så länge han ej kände sina föregående fäder och
till sin egen, så länge han ej kände sin fader etc. -- 
såvida man ej gjorde en bestämd begränsning i tiden
efter årtal eller efter ätteled. Framtiden skall
möjligen kunna finna en annan form för en eventuel
statistisk uppdelning af folket i ätter. Men i alla
händelser skulle därmed ättebegreppets betydelse
ändras -- och grupperna icke längre blifva ätter i
sådan bemärkelse som ordet för närvarande har.

En noggrann undersökning af ättens historia och
ättebegreppets utveckling skall säkerligen ådagalägga
att -- historiskt sedt -- ätter endast funnits under
särskildt gifna förhållanden, hos särskilda klasser
och folk och i särskilda tider. Det enda attribut,
som skulle tillhöra ätten under alla förhållanden,
vore då, utom den fysiska härstamningen, att ätten
som sådan vore i samhället känd eller erkänd.

Den begränsning af ättebegreppet, som här antydts,
sammanhänger på det närmaste med hvad professor
Fahlbeck kallat historiska ätter. Det tyckes nemligen
som om författaren därmed menar just en sådan
folkgrupp, som af samhället erkännes som en ätt,
enkannerligen en sådan, som står på de öfre stegen
i den sociala rangskalan. Då han såsom grund för
begränsningen antydt folkets kulturella eller sociala
ståndpunkt, är nog detta i stort sedt riktigt, ty
bildningen underhåller just känslan af slägtsambandet,
äfven om ej privilegier eller lagstadganden förläna
ätten en särskild betydelse. Men här just tvinga
tidernas skiftningar till tvekan: den uppfattning
som vår tid kan skapa om sina egna förhållanden har
den ej utan vidare rätt att tillämpa på andra. I de
samhällen, där ätteorganisationen haft betydelse,
får man anse att hela folket tillhört ätter, oberoende
af deras kulturella
ståndpunkt. Och då kanske i en framtid hela
folket antagit slägtnamn -- hos oss förberedes en sådan process
just nu -- skall en sådan omständighet kunna skapa
känslan af slägtsamband äfven hos individer, som
i öfrigt stå långt nedom de bildade klasserna.
Å andra sidan hafva tider funnits, då bildning och
historiskt ättesamband ej alls haft med hvarandra
någon gemenskap.

Hvad som här framhållits torde tala för, att
ättebegreppet i betydelse af ensidig manlig ätt
i och för sig endast är något konventionelt och
konstrueradt. Detta hindrar naturligtvis icke, att
en sådan ätt kan från statistisk synpunkt studeras,
likaväl som hvilken företeelse som helst kan ställas i
samband med en annan. Och då studiet gäller en grupp
af ätter, för hvilka sjelfva ättegemenskapen haft en
afsevärd social betydelse, kan sammanställningens
resultat från en mängd synpunkter betraktas. Men
faran härvid är, att man vid upptäckten af ordning
och regelbundenhet förklarar som organisk enhet hvad
som efter allmänna förhållanden att döma endast är en
form. Att man vid studiet af den manliga ätten finner
en viss lagbundenhet i dess utveckling och aftagande
bevisar ej, att den manliga ätten såsom sådan har
någon särskild plats i naturens hushållning; då skulle
bland annat först ådagaläggas att den kvinliga ätten
icke är underkastad samma lagbundenhet. Och å andra
sidan bevisar ej företeelsernas systematiska ordning,
att reproduktionskraftens gradvisa aftagande är något
som på förevarande ättegrenar -- rent fysiskt tagna -- trycker
sin stämpel; då skulle först ådagaläggas att den kvinliga
ätten verkligen är underkastad samma lagbundenhet.
Och äfven om man kunde till full evidens klargöra
dessa saker, så är det ej nödvändigt att
tillämpa dem på ätter, som stå utom undersökningens
räckhåll. Likaväl som man tänker sig, att allmänna
sociala förhållanden åstadkomma fysiskt
märkbara följder, nästan likaväl kan man
tänka sig, att de speciella sociala förhållanden,
under hvilka dessa ätter lefvat, åstadkommit en
lagbunden ordning vid deras utdöende.

Det rika intryck, som professor Fahlbecks arbete
gifver, väcker hos läsaren en viss hunger efter ännu
mera. Man ville så gerna se utredningar äfven om
kvinnolinien, man ville se ätterna grupperade äfven
efter andra grunder, med nyanser och skiftningar i
deras sociala betydelse, deras blandning med oadliga
ätter, ingiften o. d. Men det är ju naturligt att
den vetenskapliga metoden måste söka en gräns,
och ingen har då bättre kunnat väljas än den som
författaren valt. Ty vill man också ställa sig tveksam
mot lämpligheten att för ett konventionelt begrepp
skrifva naturbundna lagar, så kan man aldrig förneka,
att den ensidigt manliga ätten är den bäst tänkbara
och af nuvarande samfundsförhållanden gifna formen för
att samla uppgifter rörande släktskap, härstamning,
ärftlighet och allt hvad som binder lif vid lif och
släkte vid släkte. Såsom det första uppslaget till
en statistik på genealogisk botten har föreliggande
arbete sin enastående och grundläggande betydelse. Och
skulle man sakna någon synpunkt vid framställningen,
så har man alltid vägen angifven, hur den kan sökas.

Ser man på det rent statistiska arbetet och dess
utförande, så bör man säkerligen ej hafva något skäl
att tvifla på metodens riktiga
användande och resultatens tillförlitlighet. Och
bakom det hela ligger ett så stort och omfattande
detaljarbete, att det äfven från denna synpunkt måste
väcka beundran. En del smärre, rent formela saker,
som möjligen någon skulle vilja se på ett annat sätt,
betyda vid ett sådant arbete så ofantligt litet. De
anmärkningar, som å detta ställe skulle kunna göras,
de gälla statistiken öfverhufvudtaget, dess oförmåga
att bedöma nyanser och dess aprioristiska antagande
att lagar stå öfver individualiteten. Närmast
från sådan synpunkt skulle man kunna påpeka som
ett förhastande t. ex. författarens anmärkning om
det egendomliga i att de statistiska dödsorsakerna,
särskildt celibat och sterilitet, råka ihop i samma
punkt, då de visa ett skarpt tilltagande i sista
ledet. Det vill synas som om han fattade detta så,
att dessa företeelser förefunnes tillsamman inom
ätten. Men det är att märka, att det är ett stort
antal ätter, som i slutsumman behandlas. Att dessa
gifvetvis måste hafva någon af de statistiska
dödsorsakerna att beskylla för sitt utslocknande
är ju naturligt, men därmed är icke sagdt att
ens en enda ätt haft någon af dessa dödsorsaker
samtidigt. Befintligheten af den ena företeelsen hos
en grupp af ätterna, måste för slutsumman vid denna
företeelse göra procenten lägre än i föregående led;
likaså for de andra företeelserna, som förekommit i
öfriga grupper. Ett sådant förhållande, som endast för
gruppernas slutsumma yttrar sig som sammanträffande,
är nog icke omöjligt att tänka sig i samband med det
man kallar tillfälligheter. För bedömande af en sådan
fråga hade det varit af intresse att få se några
enstaka ätter, där de statistiska dödsorsakernas
verkan varit på leden beräknad. Att belysa bilden
från så många sidor som möjligt ligger ju alltid inom
ramen för en statistisk studie.

Det skall blifva synnerligen intressant att få del
af de beräkningar, som professor Fahlbeck kommer
att framlägga i andra delen af sitt arbete. Den skall
säkerligen liksom den första gifva fängslande intryck
och märkliga tankar och så till en klassisk helhet
sammangjuta det digra verket.

Intressant skall det också blifva att iakttaga,
om statistikern och genealogen taga upp de tankar
som författaren framkastat, då han manat dem båda
att egna sig åt forskning af sådant slag som det
föreliggande. En sådan maning bör icke helsas annat än
med tillfredsställelse. Geneologiska forskningen kan
knappast taga skada af att inom mera allmänna områden
gifva tillämpning åt sina resultat, och statistiken,
framtidens vetenskap, får icke känna tyngd eller
trötthet därför att den måste draga allt menskligt
vetande inom sina råmärken.

Holger Rosman.

*



Några anteckningar ur Frösö nyligen uppbrunna 
kyrkas ministerialböcker.

Våra äldre kyrkböcker förvaras ännu, trots alla
påtryckningar, i kyrkorna. Det torde ej behöfva
påpekas, huru välbetänkt det skulle vara att ju
för desto hellre genom öfverflyttande af de gamla
kyrkoarkiven till Riksarkivet (såsom det faktiskt
redan skett i Finland) rädda hvad som ännu räddas
kan af det i våra kyrkor för förgängelse utsatta,
för forskningen värdefulla och, i händelse af
förstöring, oersättliga biografiska materialet. 
Hvad som nu ej ruttnar och möglar bort, förstöres 
af råttor eller eld, och vid nästa sekelslut skola
sannolikt våra efterkommande, om det nuvarande
oefterrättlighetstillståndet får fortfara, blifva
tvungna att afstå ifrån att hemta upplysningar om
förgångna slägten ur de sannolikt då för längesedan
förintade kyrkoarkiven.

Vid Frösö kyrkas brand t. ex. lyckades man visserligen
rädda arkivet, men hade elden utbrutit vid någon
annan tid på dygnet, skulle sannolikt de biografiska
skatter, som der förvarades, blifvit lågornas
rof. Särskildt med afseende fäst på de mångfaldiga
upplysningar, som i nämnda arkiv finnas att hemta om
personer, anställda vid den gamla skolan å Frösön,
hade det varit högst beklagligt, om kyrkböckerna
brunnit.

Under ett tillfälligt besök på ön gjorde undertecknad
ur nämnda kyrkböcker för en del år sedan några
flygtiga anteckningar och tillåter sig här nedan af
dem meddela blott ett fåtal, i hopp att derigenom
mana till efterföljd, i det hänseendet nemligen,
att hvarje vän af forskning, äfven utan bestämdt
forskningsmål, bör göra anteckningar ur kyrkböcker,
när tillfälle dertill erbjudes.

*

Amnæus

Anders Johan, öfverstelöjtnant, † 1821 8/8 och
begrafven 26/8, 68 år, 3 mån. och 15 dagar gammal;
hans hustru,

Kristina Staaff, † 1807 21/12 af slag, 68 år gammal
och kallades då »majorska».

von Bröcker

. . . . . . . . . postinspektor, stod fadder 1773 7/3
samtidigt med fänrik . . . . . von Bröcker. Han dog 1790 4/2
af förkylning, 68 år gammal, och begrofs den 14/2.
Krabbe

Erik Mikael, kapten och kommendant på »Cronsta»
skans, f. 1763. Hans hustru, hvars fullständiga namn
saknas såväl hos Schlegel & Klingspor s. 200 som hos
Otto Bergström »Invalid-inrättningen på Ulriksdal»
s. 90 hette Dorotea Elisabet Schmidt. Dottern Hedvig
Elisabet, som gifte sig 1809 28/12 med Johan Daniel
von Nandelstadt, var född 1787.

Montgomery

Otto Vilhelm (se Anrep II, s. 918, Tab. 8); hans
hustru var född 4/8 (ej 3/8). Sonen Otto Robert var
född 7/8 (ej 8/8) och dog 7/11 (ej 9/11); sonen Karl
Edvard var född 14/8 (ej 8/8) och dog 1802 28/8 (ej
1809 7/8); sonen Gustaf Adolf dog 1809 26/5 (ej 6/6);
sonen Otto Henrik Robert (se Tab. 9 anf. st.) var
född 27/11 (ej 10/11).

von »Nandelstadt»

Henrik Mikael, f. 1815 3/3; sannolikt är det han,
som hos Schlegel & Klingspor, s. 200, kallas Henrik
samt uppgifves varit aktör och dödt 1848. I Otto
Bergströms »Invalidinrättningen på Ulriksdal», der
fadern (?) namnes, finnas inga upplysningar om barnen.

Perman

Samuel, apotekare, vigdes med mademoiselle Maria
Margareta Wasell på Stocke 1788 28/12. Barn födda
å Frösön: Magnus, f. 1789 10/8. Samuel, f. 1791
28/3. Elisabet, f. 1792 30/9.

Planting-Berglod (enl. kyrkboken Bergloo)

Karl, förare (se Anrep III. s. 201, Tab. 9) + 1788 10/11 (ej 10/5)
af vattusot och begrofs den 25/11. Hans hustru var född 1765 och
afflyttade 1790 från bostället Knytta.

Katarina (se Anrep III. s.  201, Tab. 9) f. 1786 24/8 (ej 1787).

von Saltza

Katarina Lovisa, född Rickman, + 1791 25/3 vid pass
71 år gammal. Hon var enka efter en kapten von Saltza
(ej hos Anrep).

Staaff

Anna Magdalena, + ogift 1807 21/12 af kräfta 66 år gammal.

Wellingk

Gotthard Johan (ej hos Anrep), f. 1730. Inflyttade
1770 till Frösö och bosatte sig då på Valla. Han
hade följande barn, hvilka alla nämnas i 1778 års
förhörsbok: Gotthard, f. 1760; Jakob Johan, f. 1765;
Hans Vilhelm, f. 1769; Berndt Magnus, f. 1770; Nils
Lars, f. 1772; Eva Augusta, f. 1777; (datum saknas
för alla).

F. U. W.

*

                  ______________________


Södermanlandsslägten Strandberg
och Jemtlandsslägten Oldberg
grenar af samma stam.

Af den vidtutbredda Jemtlandsslägten Oldberg är,
efter ett inom densamma förvaradt gammalt
stamträd, äldsta grenen införd i 12:e
årgången af slägtsamlingsverket Svenska Ättartal,
sid. 362, på följande knapphändiga sätt:

»3 ) 3. Olof Olofsson, f. 1635; kprslag. i Falun; g. der
(m. en prestdtr).

Barn [4a)i-4a)3]:

4a) 1. Olof Olofsson.

 » 2. Per Olofsson.

 » 3. Elisabeth Olofsdotter.»

I 3:e årgången af nämnda arbete, sid. 195, angifves
som stamfar för Södermanlandsslägten Strandberg en
6/10 1688 i Falun född Olof Strandberg, hvars bror
Petter Strandberg blef bosatt i Sala.

Om dessa bröder och deras föräldrar innehåller
Hülphers'ska samlingen (i Vesterås läroverks
bibliotek):

»Ållberg, handl. i Jemtland; hans enka blef omgift med kprslag.
i Falun Strandberg, hvars namn upptogs af stjufsönerna.
                              |
----------------------------------------------------------------
Olof Strandberg, f. 6/|0 1688,  Petter Strandberg, f. |7/3 1690,
kr.befalln.man i Selebo h:d.     + 12/12 1759; br.dir. i Sala.»

Enligt Falu stads mantals längder (i kammararkivet)
bodde i stadsdelen Nedan Åsen derstädes:

11/3 1690 mäster Oluf Jämbte med hustru och piga.

14/3 1691 Oluf Jämbtes enka med dräng och piga.

8/3 1692 Anders Johansson kopparslagare med hustru och piga.

24/3 1693 mäster Anders kopparslagare med dräng och piga.

13/3 1694 Anders Strandberg med dräng och piga.

Under alla dessa år förekomma i längderna lika namn
näst ofvan och näst nedan de nu anförda, hvilket
ådagalägger, att dessa äro en fortsättning af ett
och samma hushåll.

Uppgiften hos Hülphers, att bröderna Olof och
Petter Strandbergs rätte far hetat »Ållberg» (så
uttalas namnet Oldberg ännu), utgör det vigtigaste
beviset för de båda slägternas gemensamma ursprung;
och de små invändningar, som kunna framställas, äro
lätt vederlagda. Att i det gamla stamträdet fadern ej
uttryckligt anföres med slägtnamnet, betyder ju blott,
att slägten sjelf, som egde och antagligen upprättat
det ända in i våra dagar på stamgården Oldberg
förvarade stamträdet, ansåg namnet sjelfskrifvet;
men att samma namn, åtminstone inom Petters[1] gren,
ej var förgätet, synes af Hülphers. - Hur vacklande

---

[1] Då äldre brodern, Olof, kom längre bort från
hembygden och ej uppnådde någon hög ålder, blef
deremot den yngre, Petter, bosatt närmare Falun och
lefde tillräckligt länge för att hinna utfrågas af
den outtröttlige Abraham Hülphers (5: 274, f. 1734,
+ 1798), såvida denne ej fått uppgifterna från någon
af Petters söner: Petter, f. 1723, + 1755, eller
Johan Henric, f. 1727, + 1764, båda studenter och
brukspatroner samt gifta men barnlösa.
mantalslängderna anföra namnen, finner man vid
stjuffadern; och rätte faderns benämning Jemte
försvagar ingalunda, utan tvärtom bekräftar den,
visshetens gräns öfverstigande, sannolikheten af här
framställda antagande. Just vid slutet af 1600-talet
började borgerliga slägter (af Svensk rot) antaga
tillnamn, hvilket dock försiggick småningom och
utan någon skarp tidsskilnad mellan de olika namnens
användning; dertill kunde lika ofta en till annan ort
öfverflyttad främling i dagligt tal benämnas efter sin
hembygd. - Bröderna Strandbergs rätte far kallas af
sin okonstlade slägt »kopparslagare», men i den yngre
uppgiften hos Hülphers »handlande», hvilket dock
torde vara alldeles detsamma, ty sällan förekommer
väl någon kopparslagare, som ej har kopparkärl att
sälja och alltså tillika är handlande. - Som af
stamträdet synes, var för slägten bekant, att denne
Olof haft 3 barn: Olof, Petter och Elisabeth; gamla
slägtledningar anföra ofta sönerna först och döttrarna
sist, utan att dessa döttrar derför alltid äro yngre
än sina bröder. Här var nog dottern äldst; hon dog
förmodligen ung, alldenstund Hülphers ej hört något
om henne. Och då, som strax skall visas, föräldrarna
afledo i barnens späda ålder, blefvo dessas vidare
öden okända för fädernefränderna i Jemtland.

För tiden i fråga saknas tyvärr såväl i Falu
kyrkarkiv de dop-, vigsel- och begrafnings-böcker, som
i dess rådhus arkiv de bouppteckningar, genom hvilka
fullständigt bindande bevisning kunde åstadkommas. Men
de nyss åberopade mantalslängderna upplysa: att Olof
Jämte lefde ännu 11/3 1690, men var död 14/3 1691,
då hustrun var enka; hon var omgift 8/3 1692 med
Anders Johansson Strandberg, men dog före 24/3 1693,
då denne hennes senare man redan var enkling. Han
omhuldade gifvetvis sina så tidigt både fader- och
moder-lösa stjufsöner, hvilka antogo sin stjuffars
namn, heldst de sannolikt aldrig kommit i beröring med
sina från Falun aflägse boende fädernefränder, utan
måhända af stjuffadern blott i förbigående förnummit,
att deras far haft slägtingar i Jemtland med namnet
Oldberg. Denna kraftiga stam skulle alltså nu blomstra
i 3 qvistrika hufvudgrenar sålunda:

Olof (12:361), lefde i slutet af 1500-talet.
     |
-----------------------------------------------
Olof Olofsson i Oldberg, f. omkr. 1600, + 1677.
     |
--------------------------------------------------------------------------
Olof Olofsson i Falun     Elias Oldberg           Eric Olofsson i Oldberg
(12: 362),                (12:364),               (12:363),  
f. 1635, + 1690 el. 91.   f. 1640,+ 1702 el. 03.  f. 1643, + 1713.
     |                         |                       |
----------------          ----------------        ------------------------ 
Olof Strandberg           Anders Oldberg          Jöns Ericsson i Oldberg,
(3: 195),                 (12: 365),              f. 1686, + 1755.
f. 1688, + 1730.          f. 1668, + 1719.             |
     |                         |                       |
----------------          ----------------        -----------------------
Olof Strandberg,          Olof Oldberg            Eric Jönsson i Oldberg,
f. 1721, + 1814.          (12:367),               f.  1715, f 1781.
     |                    f. 1703, + 1761.             |
     |                         |                       |
----------------          ----------------        ------------------------
Olof Strandberg,          Johan Oldberg           Jöns Ericsson i Oldberg,
f. 1755, + 1838.          (12: 368),              f. 1747, + 1832.
     |                    f. 1726, + 1803.             |
     |                         |                       |
----------------          ----------------        -----------------------
Olof Strandberg,          Olof Oldberg,           Eric Jönsson i Oldberg,
f. 1790, + 1865.          f. 1763, + 1809.        f. 1782, + 1869.
     |                         |                       |
----------------          ---------------         -----------------------
Olof Strandberg,          Carl Oldberg            Olof Ericsson i Månsta,
f. 1816, + 1882.          (12:369),               f. 1829.
     |                    f. 1798, +1876.              |
     |                         |                       |
---------------           ---------------------   --------------
Olof Strandberg           Carl Fredric Oldberg,   Eric Olofsson,
(3: 196),                 f. 1856.                f. 1836.
f. 1847, + l889.





För ett tretiotal år sedan var upptäckaren af denna
sammanbindning i tillfälle att till skalden Talis
Qualis (3: 196) kunna öfverlemna en egenhändig skrift
af dennes farfars farfar och dittills (eller rättare
hittills) äldste kände stamfader, förste namnbäraren,
den 1688 födde Olof Strandberg; ättlingens strålande
glädje vid betraktande af sin »anherres» namnteckning
har meddelaren ej glömt, och han tänker sig just,
hvilken förnöjelse bekantskapen med de nyfunna
urfäderna nu skulle beredt den varmhjertade mannen.

Tilläggsuppgifter om här påvisade samband mottagas
med största tacksamhet och skola med synnerligt nöje
införas i följande häften af denna tidskrift.

Vittorio Aquilmonte.

*




Trenne porträtt.Se före texten.


Med detta häfte göres början till en serie
afbildningar af sällsynta porträtt öfver
svenska män och qvinnor. I denna serie, som
sålunda hufvudsakligast afser att upptaga bilder,
hvilka annars blott undantagsvis kunna komma till
allmänhetens kännedom, vore redaktionen tacksam att
från intresserade kännare och samlare erhålla bidrag
eller anvisningar.

De bilder, hvilka nu meddelas, äro porträtt af
medlemmar ur Stockholms eleganta ungkarlsverld på
1840-talets slut samt utförda af den kände tecknare,
som signerar sin pennas genialiska, ofta humoristiska
alster: Fr. v. D., och som till redaktionens
förfogande med stor beredvillighet ställt sin för
kännedom om Stockholmslifvet allt ifrån slutet af
1830-talet oskattbara samling porträtt, ritningar
m. m.

Till deras tjenst, som det åstunda, bifogas följande
biografiska notiser:



1. Emanuel Romanus {Manne) Gyldenstolpe,
född 1814, var en kusin till Riksmarskalken
Grefve Nils Gyldenstolpe samt sjelf den
yngste af fem  bröder, hvilka alla afledo
som gamla ungkarlar. Han blef 1848 ryttmästare
vid Lifregementets dragoner, hvarifrån han 1863
tog afsked som öfverstelöjtnant. Två år
senare var han död. En mycket värderad kamrat
och glad sällskapsbroder, var han härjemte mycket
musikalisk och ansågs som en virtuos på piano.



2. Friherre Fredrik Wilhelm Manderström,
yngre broder till den bekante statsmannen Grefve
Ludvig Manderström, var född 1809 och blef 1847
ryttmästare vid Lifgardet till häst. Tre år senare
tog han afsked ur krigstjensten. De tjugo år,
han ännu lefde, tillbragte han i hufvudstaden,
hvarifrån han, en inbiten Stockholmare som få,
ej ens på kortare tider ville skiljas.
Under sina yngre år var han genom sitt ståtliga,
imponerande utseende, sitt skämtsamma lynne, sin
torroliga qvickhet och sin originalitet en
af de mest framträdande personligheterna i det
glada Stockholmslifvet.



3. Friherre Curt Gustaf af Ugglas, var född 1820
och blef 1846 vice häradshöfding. Han tillbragte
derefter några år i hufvudstaden, delande sin tid
mellan tjenstgöringen i Svea hofrätt och ett lifligt
deltagande i det mondäna umgängeslifvet. Han gifte
sig 1850, slog sig ned på sin landtegendom Lennartsnäs
och började deltaga i det parlamentaristiska lifvet,
hvilket sex år senare skulle föra honom till
taburetten, men stannade emellertid ej mer än två
år på denna plats, hvarefter han blef landshöfding i
Östergötlands län. För andra gången statsråd, 1867,
tog han efter tre år ånyo sin reträtt och lefde
några år på sina gods, tills han 1874 utnämndes till
Öfverståthållare. Denna befattning innehade han till
1886. Han afled först 1895, lemnande efter sig minnet
af en ovanligt insigtsfull, plikttrogen, verksam,
human och välvillig personlighet.

*



En på riddarhusgenealogien ej upptagen, ännu lefvande
gren af adliga ätten Rosenstråle n:r 37.

Ätten Rosenstråle tillhör de äldre nu lefvande svenska
adelssläkterna. Dess förste med säkerhet kände
stamfader var Holmsten Johansson, hvars son, Erik
Holmstensson, var gift med Torberg Kärlings dotter
Gunnor. Fader och son egde efter hvarandra Sonstorp i
Hällestads socken i Östergötlands län, hvilken gård
före dem beboddes af en Jon Holmstensson, som utan
tvifvel stod i nära släktförhållande till dem. Med
Erik Holmstenssons sonsons sonson, höfvitsmannen Börje
Jönsson, som efter vapnet upptog namnet Rosenstråle,
introducerades ätten 1625. - Vid riksdagen 1859-1860
affördes likväl ätten från riddarhuset under
antagande att den var utdöd på manssidan.

Emellertid kan undertecknad här nedan genom
forskningar grundade på herr Grefve Rütger
Wachtmeister anvisning lemna autentiska uppgifter
om aflidna och ännu lefvande medlemmar af ätten,
ej upptagna å riddarhusgenealogien, men som utan
tvifvel borde höra dit.

Per Rosenstråle, som enligt nämnda genealogier
var löjtnant och afled år 1706, hade två söner,
kaptenen Anders Gustaf Rosenstråle och kornetten
Gustaf Johan Rosenstråle, af hvilka den förre var
gift med Anna Beata Nauckhoff, med hvilken han
bl. a. hade en son, Anders Gustaf som ej finnes
upptagen på riddarhusgenealogien. Han är stamfader
för den nedan upptagna gren, hvilken fortlefver ännu
i dag i de sydligaste landskapen inom vårt land.

Sambandet synes af följande kyrkoboksutdrag:

»1746 d. 14. November kristnades aflidne kaptenens Herr
Anders Gustaf Rosenstråhles och fru Anna Beata
Nauckhoffs barn på Gisshult, födt den 8. de. och
kallades Anders Gustaf.»[1]

[1] Utdrag ur Norra Solberga församlings födelse-
och dopbok för år 1746.
Tab. I.

Anders Gustaf Rosenstråle (son till Anders Gustaf
Rosenstråle och Anna Beata Nauckhoff), f. 1746 8/11
på Gisshult i Norra Solberga socken i Jönköpings
län. Vaktgosse å Vesslarf i Glimåkra socken
i Kristianstads län; dräng derstädes; torpare å
Snararp i nämnda socken 1772; + 1823 14/4 i Svenarps
by i Glimåkra socken. G. m. Elna Persdotter, f. 1750
15/5 i Loushult i Kristianstads län; + 1823 8/4 i
Glimåkra socken.

Barn:

Benkta, f. 1778 19/5 i Glimåkra socken; + därstädes
1857 8/5.

Anna, f. 1780 21/1 i Glimåkra socken; + 1845 22/9 i Glimåkra socken.
Gift; enka på 1820-talet. Hennes dotter hette Elna Olasdotter, f. 1813.

Elna, f. 1782 17/7 i Glimåkra socken; + i Virestads socken i Småland.
G. 1815 m. torparen Sven Svensson, + 1828.

Anders, f. 1786, dragon; + 1843.  Se tab. II.

Maja, f. 1788 2/2 i Glimåkra socken; + 1860 20/5.
G. m. dragonen Sven Jonasson Haak.

Per, f. 1790 9/10 i Glimåkra socken. Antogs 1813
23/1 till rekryt för Södra Rågeboda vid Östra
Göinge skvadron af Skånska karabinier-regementet;
var sistnämnda år ännu ej gift; blef sedermera
landtbrukare å Ingarp i Hjersås socken i
Kristianstads län; [lärer blifvit uppfostrad af
prosten Rolf Andersson i Glimåkra församling];
+ 1857 2/10 å Ingarp. G. i Hjersås socken m. Sissa
Jönsdotter, f. 1792 29/1 i Glimåkra socken; +.

Tab. II.

Anders (son till Anders Gustaf, tab. I), f. 1786
17/1 i Glimåkra socken. Antogs 1812 2/12 till
rekryt för Bossarp vid Östra Göinge skvadron
af Skånska karabinier-regementet; + 1843 29/4 i
Kilinge i Glimåkra socken. G. 1819 i Broby socken i
Kristianstads län m. Kerstin Christiansdotter, f. 1797 25/2; +.

Barn:

Anders, f. 1819 5/1 i Broby socken. Tjenade som dragon
under namnet Brandin och bodde i Drakeberga i Glimåkra
socken; ihjälslagen 1874.

Kristian Andersson, f. 1821. Mureriarbetare. Se tab III.

Anna, f. 1825; + 1826.

Per, f. 1827 24/1; +.

John, f. 1829; + 1833.

Anna, f. 1831 1/4; +. G. m. dragonen Nordström, +.
Bodde i Snararp i Glimåkra socken.

John, f. 1834 3/11; +.

Elna Andersson, f. 1837 1/3. G. 1867 m. verkmästaren
vid banverkstaden i Vänersborg. Jöns Anders Ek,
f. 1835 4/5.

John, f. 1839 14/5; + s. å.
Tab. III.

Kristian Andersson (son till Anders, tab. II), f. 1821
3/3 i Glimåkra socken. Mureriarbetare i Knisslinge
socken i Kristianstads län. G. m. Benkta Eriksdotter,
f. 1826 22/4 i Glimåkra socken.

Barn:

Anders, f. 1849 12/5 i Glimåkra socken.
Har sedan 1884, då han flyttade till Köpenhamn,
ej låtit höra af sig.

Per, f. 1851 27/1 i Glimåkra socken. Öfverflyttade i medlet
af 1880-talet till Amerika och har sedan dess ej af hörts.

Benkt, f. 1852. Torpare. Se tab. IV.

August, f. 1855 2/6 i Glimåkra socken. Kusk. Vistas i Norrland.

Nils, f. 1858 29/6 i Örkeneds socken. Artillerist; +.

Sissa, f. 1860 10/10 i Örkeneds socken. G. m. torparen Axel Hansson
i Hjersåslilla.

Benkta, f. 1864 17/8 i Glimåkra socken. G. m. tillsyningsmannen öfver
eldstäder i Köpenhamn, Jöns Jönsson.

Martin, f. 1868 21/2 i Hjersås socken; + 1878 22/2.

Tab. IV.

Benkt (son till Kristian, tab. III), f. 1852 6/11.
Torpare å Barnakulla torp i Glimåkra socken i
Kristianstads län. G. m. Nilla Lund och har 7 barnOm dessa barn hafva ännu ej fullständiga upplysningar kunnat erhållas..

K. L—d.

*



Anteckningar om några medlemmar af ätten Rosenstråle på 1600-talet.

Margareta Quaase, g. m. Svante Rosenstråle, berättar
i en egenhändigt förd dagbok (original på Skalltorp
i Södermanland.) bl. a. följande:

1622 3/11 gift 1:o i Narva med Peder Mannerhielm.

1624 25/7 dog P. Mannerhielm i Tuna socken, Helsingland.

1628 27/4 gifte hon sig 2:o med Svante Rosenstråle på Barksäter.

1629 29/1 (ej 25/3) föddes sonen Libert på Kurckjärfvi i Tavastland.

1630 2/3 föddes dottern Margareta på samma gård.

1634 27/6 föddes dottern Märta på samma gård, dog
strax derpå och begrofs i Lempis kyrka.

1636 7/9 föddes dottern Gunilla på Barksäter.

1648 2/8 (ej 1/8) gifte sig hennes dotter i 1:a
giftet, Ingrid Mannerhielm med Jöns Rosenstråle. -
(Ingrid Mannerhielm föddes 1623 22/5 på »kungsgården»
i Umeå socken).

1649 28/4 föddes de sistnämndas dotter Anna Margareta på Sonstorp.

1651 23/1 föddes den sistnämndas syster
Emerentia på Sonstorp (hon hade i sitt
gifte med öfverstelöjtnant D. C. Montgomery en
dotter, Gunilla Montgomery, hvilken 1711 1/8
på Svarttorp i Regna socken, Ö. G.,
gifte sig med löjtnanten Karl Magnus Drake
till Hagelsrum, son af hennes morfaders systers,
Brita Rosenstråles, andre man, Magnus Drake, i hans
3. gifte).

1652 13/7 föddes på Sonstorp en tredje dotter Märta.

1660 11/7 vigdes på Barksäter Libert med Gunilla Gyllenstierna.

*

I en stamtafla öfver Drake-ätten (uppstäld 1821 af
L. F. Drake och grundad på gamla slägthandlingar till
vissa delar) förekommer bl. a. följande om Brita
Rosenstråle, g. m. Magnus Drake: Hon föddes 1601,
gifte sig 2:o 1647 med majoren Magnus Drake, och dog i
oktober 1656 på Graby i Sunds socken i Ydre härad. Hon
medförde i boet bl. a. Fostorp med underlydande i
Östra Vingåkers socken (då själfständigt säteri, nu
underlagdt Claestorp) samt Styrestaholm i Styrestads
socken, hvilket senare hon fått i morgongåfva af sin
förste man.

F. Drake.

*




Spridda rättelser och tillägg
tiii
G. Anrep: Svenska adelns ättartaflor.
(Ur O. B:s anteckningar.)
——
Tab. I.


Ahlefelt. [Gregorius Abl, adlad Ahlefelt].[1]
Var systerson till Johan Bothwidsson, adlad
Gyllensting. Musketerare vid grefve M. G. De la
Gardies regemente af gardet 1643 och deltog i danska
kriget; deltog i tyska kriget från 1645, blef sedan
korpral och underofficer vid Karelska kavalleriet
1648 och bevistade belägringen af Prag s. å.;
[regements-adjutant] vid De la Gardies lifregemente
till häst och bevistade Rigas belägring; beviljades
pension 1680 8/12; - - -; + 1698 23/8 i Venersborg.

[1] De inom [ ] meddelade uppgifterna återfinnas i
Ättartaflorna, men hafva för sammanhangets skull här
å nyo måst upprepas. Upplysningar om de källor hvarur
rättelserna hemtats meddelas gerna af antecknaren.
Tab. 4.

[Johan]. Kom i tjenst 1678; bevistade kriget i
Polen 1704; blef 1709 illa sårad; [var öfverste] för
allmogen i Vermland och fick 1723 11/1 underhåll af
hemmansräntor i nämnda provins.

Barn (bl. a.):

[1. Jacob] Ludvig. [Var fänrik] vid Vestgötadals regemente.

[1. Anna Margareta]. Lefde ännu 1735.

[2. Anna Metta]. Öfverlefde sin  man.  Gift med
kaptenen Henrik Scharp, + 1750 26/2 i Tunhems
församling i Elfsborgs län.

Tab. 5.

[Carl Magnus]. F. d. fänrik; + 1758 (hade i maj 1759
varit död något mer än ett år och efterlämnade enka
med fem barn). [Gift med Hedvig Margareta Cederholm
von Schmalensée], i hennes 1. gifte (gift 2:o 1759
- efter Kongl. Maj:ts tillstånd af s. å. - med
volontären vid Bohusläns regemente Erik Cervin),
f. 1729, lefde ännu 1767, dotter af löjtnanten Casper
Adolph Cederholm von Schmalensée och hans 1. fru Anna
Maria Kafle, n:r 70.

Barn (bl. a.):

Margareta [Beata]. Lefde ännu 1831. [Gift med]
sergeanten [Constantin von Zweigbergk], i hans
2. gifte (gift 1:o med Maria Elisabeth Schievers)
f. 1741, + 17(89) i finska kriget.

Tab. 2.

[Claes.] Hans enka lefde ännu 1702,
då hon, med anledning af den år 1700
vunna segern vid Narva, bad konungen om en almosa
för sig och sina många barn. Hon var då
sängliggande sjuk. Anckarfjell.

Barn (bl. a.):

Catharina [Helena]. Lefde 1697.

[Christina] Beata. Lefde 1697 och var då enka
efter en qvartermästare vid frih. Ribbings regemente.

[Axel]. Konstapel vid Amiralitetet. Föll 1700 31/7
på skeppet Sverige från öfversta däcket ned i hålskeppet och
slog sig så illa, att han dog på sjette dagen derefter. Gift 1698 12/3.

Son:

Abraham Magnus, + 1712 hos sin mormor.

Tab. 3.

[Johan]. Tjenade vid öfverste Drakenbergs (=Elfsborgs)
regemente och blef vid skansen Clementzfehr i Preussen illa sårad.
Kapten vid Bohusläns regemente 1657 till 1662,
då regementet reducerades. Anhöll sedan blifva kapten vid
Nerikes regemente i kapten Ulfs ställe.
Barn (bl. a.):

[Johan], Volontär vid Lifregementet till fot under 14
månader ifrån 1680. När några regementen utrustades
mot turkarne, kom han med grefve Nils Bielke till
Ungarn och var med under fälttåget till dess freden
slöts. Antog sedan tjenst hos kurfursten Fredrik
August af Sachsen under öfversten Carl Gustaf
Lewenhaupt; efter erhållet afsked 1700 begaf
han sig till konung Carl XII, som då var utanför
Köpenhamn. Blef öfverofficer vid öfverste Nils Skyttes
3-männingsinfanteriregemente, som bestod af manskap
från alla tre länen i Småland, och följde armén till
Libau. Under fälttåget i Lithauen blef han två gånger
fången, men befriade sig sjelf. Antog sedan tjenst vid
öfverste Buchwalds regemente, med hvilket han följde
till Flandern och Brabant. Då freden mellan Frankrike
och de allierade var sluten, tog han afsked efter 55
månaders tjenst. Ingick derefter i grefve Stenbocks
armé och blef fången vid Gadebusch, men befriade sig
sjelf och återkom till Stockholm. Var 1714 korpral
vid Lifgardet och blef kort derefter rustmästare
der. Intogs på krigsmanshuset i Vadstena och dog i
nämnda stad 1718 23/5 samt begrofs i klosterkyrkan.
- Gift 1714 i Stockholm med hustru Ingrid Wetterberg,
i hennes 2. gifte (gift 3:o 1719 22/5 i Vadstena med
f. d. löjtnanten vid Uplands regemente Johan Willman,
i hans 2. gifte, + 1721 30/10 i Vadstena och begrafven
på klosterkyrkogården samt förut gift med Susanna
Samuelsdotter, + 1718 27/1 i Vadstena).

[Engel Margaretha], + före 1737. Gift med kyrkoherden
i Kristbergs församling af Linköpings stift
Magnus Montin Svensson, i hans 1. gifte (gift 2:o 1737 med
Brita Älf, i hennes 2. gifte, dotter af kyrkoherden
Samuel Älf och Brita Jönsdotter Wallenström), f. 1683
1/11, + 1750 25/11.

Tab. 4.

[Erik]. Lärstyrman vid Amiralitetet 1671;
medelstyrman 1673; underlöjtnant 1676; öfverlöjtnant
1678; [kapten 1688]. Bevistade sjöslagen mellan
Bornholm och Ystad 1676 och i Kjögebugt 1677.

Barn (bl. a.):

[Beata Elisabet. Mannen dog] 1751.

[Brita], + 1725, begrafven d. 29/6.

Margareta Charlotta, f. 1701 29/9, + 1780 l8/11. Gift
på 1720-talet med löjtnanten Johan Gustaf Klingspor,
n:o 195, f. 1700, + 1739.

Tab. 5.

[Jacob. Gift] 1716 19/2.

Barn (bl. a.):

[Brita Christina. Gift 2:o [1759 23/3] med vice pastorn]
i Tvings församling i Blekinge län Carl Henrik [Tall].

[Beata Jacquette. Gift 1761] 18/8.

[Carl Hans]. Löjtnant vid Amiralitetet  1755 4/10.
Tab. 1.

Anckarklo.    

[Axel Hägg, adlad Anckarklo]. Hans första fru dog 1695 [8/5] i   
Stockholm och begrofs i Jakobs kyrka s. å. 23/6; han gifte sig 2:0    
den 4/2 i Jakobs församling derstädes.

Barn (bl. a.):
2. Brita Christina, döpt 1697 2/11 i Jakobs församling.


Tab. 2.

[Ingemund Axel. Född] i Stockholm; underfyrverkare vid artilleriet 
i nämnda stad 1711 i januari; fyrverkare s. å.; öfverfyrverkare 1716 
i september; [underlöjtnant] 1719 22/12; afsked före 1722 1/2. Han
begrofs i Jakobs kyrka i Stockholm. Hustrun som hette Maria (ej 
Margareta), dog redan den 25/6 i Hedvig Eleonora församling äfven 
i Stockholm.

Barn (bl. a.):
[Margaretha Christina], d., enka, 1782 14/7 i Hedvig Eleonora 
församling. [Gift 1754] 17/11 i Skeppsholms församling i 
Stockholm, efter förutgången lysning å Vermdön.
[Ingemund]. Förgicks med sitt skepp 1768 på återresa från Ostindien 
och Holland.
[Ulrika, d.] 28/8.


Tab. 3.

[Carl Gustaf]. Volontär vid Amiralitetet 1728 12/3; arklimästare 1732 22/6; konstapel 1733 28/6.

Son:
Carl Axel, döpt 1755 6/3 i Stockholm, d. s. å. före modern.

*

Anckarsköld.  

[Arvid Göransson, adlad Anckarsköld.] Bevistade slagen vid Nördlingen och Wittstock, der han blef illa sårad. Bekom med sin 
hustru några frälsehemman m. m. i Åbo län, hvilka hon ärft af sin 
moder, fru Margareta Hansdotter till Långholmen, såsom frälse. 
För sina omyndiga barn anhöll han om konfirmation på egendomarna 
under adliga privilegier. Drottning Christina beneficerade
1647 honom med några hemman i Pikis härad i Åbo län.

[Gift med Maria Stjerna] hvilkens syster, Iliana Stjerna, sedan hon
ingått ofrälse gifte, af generalguvernören Per Brahe 1649 3/10 ålades 
att sälja sina gods undan svågern Anckarsköld. Han hade en 
yngre bror, Claës Göransson Anckarsköld, hvilken hos Drottning 
Christina anhöll att liksom brodern blifva intagen på Riddarhuset, 
emedan brodern Arvid sökte undantränga honom från hans arfsrätt.

Barn (bl. a.):
Arvid. Tjenade sig upp från gemen till ryttmästare. Stupade vid 
fiendens infall i Åbo län under andra  decenniet af  1700-talet,
hvarvid ock all hans egendom gick förlorad. Gift före 1685 
med Hedvig Maria von Falkenberg, som ännu 1714 bodde i 
Stockholm. Han hade flere afkomlingar, af hvilka några voro 
minderåriga 1685, och bland hvilka var en dotter, d. före 1714. 
-- Gift med löjtnanten vid dragonerna Joachim Vaget, som var 
död 1714 i januari.

Bland de öfriga barnen voro måhända nedanstående med namnet 
Anckarsköld:

Catharina. Öfverlefde sin man med fyra små barn. All hennes 
egendom blef vid Riga 1710 borttagen af ryssarne. Gift 
med barberaren vid Åbo läns regemente Petter Wass. 

Maria. Kallade sig 1715 fattig flykting från Vemo socken i 
Åbo län. Gift med qvartermästaren vid Adelsfanan i Sverige,
Carl Gustaf Wedeman, som hade afsked, men lefde 1715. 

Christian. Volontär vid Amiralitetet. Blef 1693 ombud å skeppet »Jagaren» under kryssning utanför kurländska kusten 
sårad i högra handen af ett styckeskott och fick derför
underhåll af krigsmanshus kassan  1694 8/2.

*

Tab. 1. 

Appelgren.     

[Lars, d.] 14/6.

[Eric. Kommissarie], d. 1702 i Uran i Estland.

Barn:

Johannes, döpt 1676 22/8 i Nikolai församling i Stockholm.

En dotter, döpt 1677 12/10 i Nikolai församling, d. 1679 före 27/8,
då själaringning efter henne gjordes i Jakobs församling. 

[Brita. Gift] 1659 1/8 i Nikolai församling. 

[Catharina]. Jordfästes 1689 2/7 på Vårby i Huddinge socken i
Stockholms län.

Tab. 2.

[Nils].

Barn (bl. a.):

[Anna Catharina. Gift] 1688 29/7 i Jakobs församling i Stockholm. 
[Elsa, döpt] 13/1 i Jakobs församling. [Gift] der 1694 21/1. 

[Christina Maria, döpt] 6/7 i Jakobs församling. 

[Anders, d.] 20/6.

[Brita Juliana], d. före 1676 11/4, då själaringning efter henne gjordes i Jakobs församling. 

[Christina], d. 1741 13/6.

Tab. 3. 

[Johan].

Barn:

[Christina  Maria], döpt 1664 4/1 i Jakobs församling i Stockholm.
[Johan]. Öfvade sig några år på fortifikationskontoret; [löjtnant vid
fortifikationen i Malmö] 1687; gjorde kampanjen i Flandern 1695;
[kapten 1699] 21/4.

[Elsa], döpt 1680 2/7 i Jakobs församling, död der före 1682 2/5 då 
själaringningen gjordes.

[Jakob], döpt 1682 l8/5 i Jakobs församling.

Tab. 4.

[Arvid]. F. 1647. Lefde ännu 1696. För ett af hustrun begånget 
brott förlorade han sitt embete och kom i Kongl. Maj:ts onåd, 
men efter hennes död anhöll han att få komma tillbaka i sin gamla 
ställning. Hustrun dog 1696.

Dotter:

[Eva Christina, f.] 1/10. Testamenterade 1762 22/8 Ludgonäs till 
sin systerson Johan Jacob Blomfelt och hans fru Charlotta Benedikta 
Wlismandel.
*
Bergsköld. *** Rubrik i marginalen ***

[Anders Ericsson, adlad Bergsköld]. Lefde ännu 1675 23/11 och 
hade tjenat kronan några och femtio år.

Gift med kyrkoherdens 
i Frösthult och Hernevi socknar i Vestmanlands län Johannes Olai 
Renhorn dotter, som var syster till major Anders Renhorn, n:r 367.

Barn (bl. a.):
[Eric]. F. 1642 i Vestergötland; kom i tjenst 1659 och var styckjunkare 
vid artilleriet i Stockholm 1669; fänrik 1674; [löjtnant 
1675; kapten 1678] 23/9. Genom en reduktion af artilleriet i 
Göteborg, der han var anställd, blef han utan tjenst. Bevistade 
Bohus' belägring 1678; död 1682 8/3 i Stockholm och begrafven å
Johannes kyrkogård. Gift med Margareta -- -- -- -- -- -- ,
död 1690 22/10 på Djurgården vid Stockholm. Han efterlemnade 
många barn i stort armod, bland hvilka nedanstående två äro kända.

Barn:
Erik (eller Anders).   Var handtlangare vid artilleriet i Stockholm
1684; underfyrverkare 1689 1/11.
En dotter. Öfverlefde modern. Gift med Olof Eriksson Tellning, 
som lefde 1690.

[Aron]. Furir vid faderns kompani af Vestmanlands regemente 
1656 i februari; sergeant s. å. i augusti; fänrik 1657 5/2; 
tjenade en tid såsom löjtnant vid öfverste Lützows regemente i
Tyskland; löjtnant vid Bergsregementet 1674 5/11; kapten 1676
15/3; erhöll 1680 29/10 konungens tillstånd att sälja ett till honom 
af drottning Christina doneradt skattehemman Kläpserud i Eriksstads 
socken i Elfsborgs län; död på 1680-talet (före 1684) 9/3, 
under hustruns bortvaro i Vermland. Hans enka lefde ännu 
1684 10/11. Hon hade måhända varit gift en gång förut med 
en Brant, ty Bergsköld öfverlefdes af en styfdotter Elisabet Brant,
gift med Otto Damster, från hvilken hon blef skild,
hvarefter soldaten Anders Abrahamsson Redebogen hos
Kongl. Maj:t anhöll få vigas med henne.

Utan hittills kändt samband med denna ätt äro
följande: Anders Bergsköld, f. 1770. Sergeant
vid Enkedrottningens lifregmentes bataljon i
Stockholm; + 1795 5/1 i nämnda stad. -- Gift der 1792
med Margareta Christina Österberg, f. 1771.

Son:

Gustaf Axel, f. 1792 1/11 i Stockholm. Bland faddrar märkas
madame Anna Lovisa Bergsköld och med:lles Fredrika Birgitta
och Ulrika Bergsköld. 

Anders Nils Bergsköld. Korpral. Gift 1717 med Brita Larsdotter.

Barn:

Anders, f. 1723 l8/4.

Simon, f. 1726. Furir. Gift med Magdalena Holm.

Son:

Carl Gustaf, f. 1791 10/6 i Skeppsholms församling
i Stockholm. 

Brita, f. 1729 26/7.

Anders Bergsköld, f. 1759. Landstullvaktmästare; + 1810 3/3 i Stockholm och Adolf Fredriks församling, enkling.

-

von Billinghusen. [Johan Eberhard von Billinghusen, friherre
von Billinghusen]. + före 1656 2/1 och skulle begrafvas s. å. 
d. 21/2 i Riga. -- Gift 1:o med Margaretha Zögen, dotter af Jörgen Zögen; -- 2:o med Ebba Barbara Wrangel, i hennes 1. gifte (gift 2:o
med landtrådet Carl Adolf von Tiesenhausen, i hans 2. gifte, och 3:o före 
1673 med öfverstelöjtnanten Otto Johan von Yxkull).

Son:

1. [Leonard Johan]. Var sju år kapten vid generalmajor Gynthersbergs regemente.

-

Tab. I.

Björnsköld.  [Hans Jönsson Clöös, adlad Björnsköld].
Var död 1660 23/8 och skulle begrafvas d. 23/9 [i Eggeby kyrka]. 
-- Gift 3:o med Karin Isaksdotter (Rosenbielke, n:r 52), som 
öfverlefde honom.

Tab. 2.

[Anders]. Gift -- mellan 1648 och 1659 -- med Margareta
Gustafsdotter Krabbe till Svaneby, som lefde ännu 1671, dotter 
af öfverstelöjtnanten Gustaf Krabbe till Svaneby, n:r 46, och Anna 
Carlsdotter (Lilliestjelke, n:r 120).
Söner:

[Hans]. Dog 1750 2/4.

Dotter: Ingegerd, + 1707. 

Pehr. Lefde 1671.

En Jakob Björnsköld blef ryttare vid Nylands kavalleri
1694. Bevistade slagen vid Narva och Dünaströmmen, der han blef 
sårad Efter slaget vid Fraustadt 1706 blef han korpral samt i 
slaget vid Holofczin fången och förd till Astrakan. Hemkom 1721 
och fick afsked. Beviljades pension 1756 20/5.

-

Blanck. [Johan Johansson Blanck, adlad Blanck]. Studerade
först vid Upsala universitet och begaf sig derifrån till fältmarskalken Johan Banérs armé i Tyskland, der han fick tjenst såsom ingeniör; löjtnant
vid Banérs lifregementes dragoner 1638; kapten 1639; stadsmajor och 
ingeniör på fästningen Christianpris i Holstein under öfversten och kommendanten Helmuth Wrangel; följde derefter armén till 1646, då han
fick fältmarskalken grefve C. G. Wrangels permission att resa hem till 
Sverige. Lefde 1675, men var död 1680. Han hade i donation fått några gods i Vermland samt ägde på Lingarby ägor i Tuna socken i Gefleborgs
län ett skattehemman, som tillhört hans förfäder under 250 år.

[Barn:]

Johan. Löjtnant] vid Bergsregemente; [+ 1676] 9/9 på Hven. 

[Gustaf]. Var 1675 löjtnant vid Bergsregementet. 

[Catharina]. Öfverlefde såväl sin fader som ofvanstående två
bröder. Dessutom nio barn, som lefde ännu 1673.

-

Blume. [Peter Blom, adlad Blume]. Gift med
Margareta Berens, som 1655 bodde i Stralsund.

Dotter:

Maria. Var förlofvad med Johan Harmes, med hvilken
hon 1655 2/10 skulle gifta sig i Stralsund.

En son till Petter Blume var utan tvifvel artillerikaptenen Fredrik Blum, som 1671 1/9 i Stralsund begagnade adliga ätten Blumes vapen i
sitt sigill.

-

                      Tab. I.
 
 von Brunner [Mårten Brunnerus]. Enkan lefde ännu 1688. 
Son:

[Sebastian Brunner, adlad von Brunner. Född]
1663 [i Upsala]. Följde fältmarskalken grefve Bielke till Ungarn 
1685 i maj; adjutant vid hans kavalleriregemente 1689 3/7: 
[kornett 1693] 16/1; regementskvartermästare 1695 22/11; 
[ryttmästare 1697] 20/12; [major 1710] 14/11; [öfverstelöjtnant 1712] 9/9;
bevistade slaget vid Gadebusch s. å.; [öfverste vid
kavalleriet 1719] 21/12; + 1732 25/10 i Greifswald,
69 år gammal. Han gjorde tre kampanjer i Ungarn och
bevistade Ofens belägring samt slaget vid Mohatz; --
[Gift med] en von Steijpe, [i hennes 2. gifte (gift
1:o med en Reisner, hvars barn jämte styffadern
adlades 1703 med namnet von Brunner)]; hon lefde ännu
1740 i Greifswald.

Den såsom deras dotter uppgifna Gertrud Elisabeth
var ej 1710-1729 gift med Erik Börje till Gennäs,
ty han var 1725 gift med en dotter till kaptenen
Ulrik Johan Brunner och Magdalena Gertruda Richter.

-

Bråkenhusen. [Jost Bråkenhusen, adlad Bråkenhusen].
Hustrun lefde ännu 1665 18/6 på Skaboo, då han ingick gårdsskifte 
med amiral G. O. Stenbock. Hon bortbytte sin gård Ranshammar i 
Södermanland mot Bosgården, Lindhult m. fl. hemman i Verstergötland 
samt 400 Rdl. specie.

Son:

Jöns.  Underskref moderns bytesbref 1665 18/6.

-

Cabeljau. [Abraham]. Begrofs 1645 29/4. Gift med Maria von Last,  begrafven 1650 27/7 i mannens graf.

Son:

[Johan Cabeljau, naturaliserad Cabeljau. Naturaliserad
svensk adelsman 1652] 8/6. [Begrofs 1652] 5/12. Gift med Machtilda Haak, som 1663 vistades i Amsterdam och lefde ännu 1682.

[Dotter]:

[Maria]. Lefde, enka, 1682. [Gift] 1:o 1665 i december i Helsingborg 
med borgaren i Stockholm [Peter Wehrhusen] i hans 2. gifte (gift 1:o med sin 2. frus faster Anna Cabeljau som var syster till den bekanta Margareta Cabeljau och hade fasta gods och sin hemvist i stiftet Bremen), begrafven 1675 6/5 i Riddarholmskyrkan; 2:o efter 1676 i Holland med en van Roon, † före 1682. 

*





Svante Hedin
som kicki i d:r mikara.
Smärre biografiska meddelanden.

Svante Hedin, den bekante skådespelaren, hvars
biografi nyligen utkommit, har, med anledning af
nämnda arbete, uppgifvits, aldrig blifvit fotograferad
i kostym eller i någon viss rôle. Denna uppgift
vederlägges bl. a. af här bifogade afbildning, som
undertecknad anhåller få ställa till Personhistorisk
tidskrifts förfogande.

Skådespelaren är framställd i sin kostym såsom »Kicki»
i en pjes benämnd »Doktor Mekara» som i början af
1860-talet införlifvades med d. v. Kongl. Dramatiska
teaterns repertoir. Denna pjes, en bearbetning af en
engelsk idé, var författad af kabinettskammarherren
Fr. Dardel; den höll sig endast en kortare tid uppe på
repertoiren. Innehållet var ungefär följande: Doktor
Mekara, en dårhusläkare, har en dotter, som han ej
vill gifta bort annat än med en person, hvilken han
botat. Detta erfar en ung man (Herr Hedin), som låtsas
vara sinnesrubbad och intages på doktorns anstalt,
der han kläder sig till barn. Han blir naturligtvis
botad och sålunda äfven måg hos doktorn.

Den här afbildade fotografien är utförd af fotografen
I. F. Dahlbom, som hade sin atelier i d. v. huset
n:r 1 Nybrogatan.

P.

*



Charles Ignace de Silva. På friherrliga ätten
Wachtmeister till Björkö stamtafla å Riddarhuset
märkes bland landshöfdingen och generallöjtnanten
friherre Bleckert Wachtmeisters tolf barn,
en dotter Charlotta Aurora, enligt kyrkboken †
1718 29/4 (ej 1715) i Ystad 28 år gammal. Hon var
enligt nämnda stamtafla gift med »öfversten Carl
Ignatius Silva, † barnlös 1738». Några närmare
upplysningar om denne, samt om hans gifte lemnas
ej i de vanligaste biografiska källorna. I franska
utrikesdepartementets arkiv finnas likväl om honom
några kortfattade notiser, hvilka ju här kunna
försvara sin plats. Charles Ignace de Silva, var
född i Frankrike vid pass 1681, samt var son till
en, under senare hälften af 1600-talet, till fransk
tjenst öfvergången spanior. Redan vid unga år hade
Silva kommit till armén och innehade år 1703 kaptens
beställning. Anklagad för en »mauvaise affaire, dont
il s'était du reste pleinement justifié», och genom
fredsslutet försatt i overksamhet inträdde Silva i
svensk tjenst, hvarest han tjenade först såsom kapten,
sedan som öfverstelöjtnant. År 1727 afsändes han till
hofvet i Versailles såsom öfverbringare af meddelandet
om Sveriges anslutning till freden i Hannover. Under
sin sju veckor långa vistelse i Frankrike utnämndes
han till öfverste i franska armén samt till riddare
af S:t Louis orden, hvars röda band lyste i hans
knapphål vid återkomsten. Han medförde till Sverige
vigtiga depescher, som M. de Morville sände till
franske ambassadören M. de Brancas, hvilken strax
derefter lemnade Sverige.

Dels ur »Biographica» i Riksarkivet, dels ur
Krigsarkivets samlingar hafva ytterligare följande
uppgifter om honom kunnat hemtas. HanNärmare 
meddelanden om honom och hans hustru mottagas med 
tacksamhet af meddelaren. hade varit i
fransk tjenst i 23 år, när han ingick i svensk tjenst,
hvilket torde skett omkring 1714, ty från detta år
den 2 jan. hade han ännu 1726 sin lön innestående. År
1715 den 16 juli i Stralsund erhöll han Carl XII:s
fullmakt på »majorsbeställning widh det fransöske
dragonregementet», blef öfverstelöjtnant vid samma
regemente 1720 den 22 mars, med rang från 1719 den
25 mars samt erhöll »öfverstes karaktär» 1728 den
25 november.

På 1730-talet hade han långa processer med den då i
Sverige vistande grefvinnan Woynarowska.

F.  U.  W.

*



Peter (von?) Frischen. Med detta namn benämnes,
i Sv. adelns ättartaflor, den förste kände stamfadern 
för friherrliga och grefliga ätterna Ridderstolpe. 
Närmare upplysningar om honom hafva hittills saknats, 
men af nedanstående i Tortuna af fil. kand. F. L. 
Fredriksson gjorda kyrkboksutdrag, kan dock någon 
ledning för kommande forskningar erhållas:

»1694 juni 21 (begrofs) Leutnanten Herr Petter Frisk
i Ekeby dödde af hetsig feber och machtlösheet 47 år».

»1722 D#nica 4 Trin:tijsdagen efter, begrofs Ädla och 
Wällborna Fru Sara Klerk på Ekeby Sal. Hr. Leutn. 
Petter von Frisks efterlåtna Enkefru. Modren till Hrr. Riddarstolperne.»

1715 d. 22 Januarü Wigdes fendricken Hr. Adam Johan
Bröcker med jungfru Magdalena von Frisch i Ekieby.»

C. R.

*



Svenska adliga ätter med rysk härstamning.

Inom den svenska adeln finnas 10 på svenska riddarhuset 
introducerade ätter med härstamning ur ryska slägter. 
Medlemmar af sådana ryska ätter hafva af olika anledningar 
öfverflyttats till Sverige och blifvit svenska undersåtar. 
Den första perioden, då sådan öfverflyttning egt rum, var 
under Ivan IV den förskräcklige, då flere bojarer lemnade
Ryssland för att undandraga sig dennes tyranni. Den mest 
kände af desse är furst Kourbsky, som flyttade till Lithauen. 
Hans exempel följdes af furst Dmitri Wischnewetzky samt af 
Alexis och Gabriel Tscherkassky, hvilka äfven drogo till LithauenKaramzine Histoire de Russie. T. IX. annot.
100 och 105.. 
En författare, som på 1600-talet utgifvit Livlands historiaC. Kelchen. Liefländische Geschichte. Reval 1695 s. 280., och
som till sitt 
förfogande hade en del nu förkomna document, berättar
att bl. a. år 1567 planlades en konspiration mot
czar Ivan den förskräcklige. Bland de sammansvurne
befunno sig furst Wladimir Andreewitch, czarens
kusin, furst Michael Temrukowitch Tscherkassky
samt flere andra medlemmer af de förnämsta
bojarfamiljerna. Sammansvärjningen blef uppdagad och
czaren utkräfde en blodig hämnd.

Det var under denne czar Ivans regering, som tvenne
andra ryska adelsmän, Levonti Nassokin och Peter
Rosladin lemnade Ryssland och i det följande blefvo
stamfäder för de svenska adelsätterna Nassokin
(Nassaken) och Rosladin. Den förtsnämnda af dessa
ätter lefver ännu i Finland, men den senare utgick
redan 1628 den 7 juli med Fritz Petrowitz Rosladin.

En annan grupp af ryska adelsfamiljer äro de, hvilka
efter freden i Stolbowa 1618, då en del af provinsen
Nowgorod under namn af Ingermanland inkorporerades
med Sverige, på grund af sina der belägna gods,
föredrogo att blifva svenska undersåtar. Till dessa
familjer böra räknas de på riddarhuset i Stockholm
introducerade ätterna: Apolloff, Klementeoff
(Clementeoff), Kalitin och Pereswetoff.

Den första af dessa, Apolloff, härstammar från Grigori
Zebetrioff (Zerebtzoff?), hvars broder Wassili,
egare af byn Starabura i Ingermanland redan år
1631 blifvit svensk adelsman. Grigori, som af okänd
anledning kallade sig Apolloff, hade afkomlingar,
hvilka under detta namn introducerades på riddarhuset,
der ätten ännu är representerad.

Ätten Klementeoff (Clementeoff) räknar såsom
sin stamfader en Michael Klementeoff, som egde
godset Osegina i Ingermanland och hvars son, Wasili
Clementeoff, blef svensk adelsman 1680. Denna ätt, som
ännu lefver på qvinnosidan, utgick 1889 på manssidan.

Den förste till Sverige öfverflyttade medlemmen
af ätten Kalitin, Nikita Iwanowitch Kalitin, var
äfven född i Ingermanland. Hans afkomlingar utdogo
i Sverige.

Den fjerde af sist anförda fyra rysk-svenska
adelsslägter, ätten Pereswetoff nemligen,
introducerades på svenska riddarhuset med namnet
Pereswetoff-Morath. Någon ledning till detta
senare namns förklarande fås ej i de svenska
arkiven. Sannolikt är att det tagits från något
ätten tillhörigt gods. Den förste till Sverige
inflyttade medlemmen af ätten var Per Philipsson
Pereswetoff-Morath, som under förra hälften af
1600-talet från rysk tjenst öfvergick till svensk,
der han blef kapten. Den svenska grenen af ätten är
nu representerad af en manlig medlem.

Utom ofvan nämnda tvenne kategorier af ryska
adelsslägter finnes i svenska adelns matrikel upptagna
några familjer härstammande från ryska adelsmän,
hvilka blifvit svenska undersåtar under interregnum
i Ryssland i början af 1600-talet. De äro ätterna
Buturlin, Golowitz, Roubzoff och Aminoff. 
Efter all sannolikhet står dessa till Sverige öfverflyttade
ätters beslut att lemna Ryssland i samband med den svenske 
prinsen Carl Philips val till rysk czar 1610 i Novgorod. 
Denna stad svor Carl Philip trohet och det vill synas som 
om äfven andra provinser i Ryssland varit på väg att år 
1612 göra likaledes. Åtminstone skrefvo furst Pojarsky 
och Kuzma Minine till metropoliten i 
Nowgorod, Isidor, till Wojvoden i samma stad furst
Odoewsky och till svenska generalen J. De la Gardie:
»Om Konungen af Sverige vill gifva oss sin broder
till czar och om hans broder vill antaga den ortodoxa
bekännelsen, äro vi redo att, i likhet med Nowgorods
innebyggare, erkänna honom»Solowiew. Histoire 
de Russie. Vol. VIII. Moskwa 1858, s. 431.. 
När då församlingen i Moskwa 1613 valde Michael 
Teodorowitch Romanow till czar, torde några af de adelsmän, 
hvilka svurit Carl Philip trohet, ansett det med sina 
intressen mera förenligt att öfverflytta till Sverige.

Ätten Aminoffs förste till Sverige inflyttade medlem
var Fedor Grigoriewitsch, som 1615 blef svensk
undersåte och 1618 naturaliserades såsom svensk
adelsman. Hans afkomlingar lefva talrikt såväl i
Sverige som i Finland.

Daniel Golovitz (Golowin?), som öfvergick till
svensk tjenst, blef i Sverige stamfader för tvenne
generationer af denna ätt, hvars namn i Sverige
skrifvits Golawitz. Ätten, som introducerats på
svenska riddarhuset 1648, utgick sannolikt redan i
slutet af 1600-talet.

Familjen Buturlin har endast haft en enda representant
i Sverige, Wassili Nikititsch Buturlin, som 1614 blef
tagen till fånga af svenskarne vid Gdow och sedan gick
i svensk tjenst, der han uppnådde öfverstelöjtnants
grad. Han afled 1665 utan att lemna afkomlingar.

Af ätten Rubzoff (Roubzow) öfvergick 1617 i svensk
sold Alexander Lubin Rubzoff, hvars sonsöner, med hvilka 
ätten utdog på 1730-talet, blifvit introducerade på svenska 
riddarhuset 1723.

Af ofvannämnda tio ryska familjer, som under 1600-talet 
inkorporerats med svenska adeln, hafva således trenne 
(Golowitz, Buturlin och Rosladin) utslocknat redan under 
samma sekel; fyra andra (Nassokin, Kalitin, Clementeoff och
Rubzoff) utslocknade under 1700-talet och början af 1800-talet. 
Endast tre (Aminoff, Apolloff och Pereswetoff) fortlefva ännu 
och af dem två med blott en manlig representant.

Afkomlingarna af dessa till Sverige inflyttade ryssar kände 
sig redan i tredje generationen fullständigt såsom svenskar och 
deltogo i svenska arméns leder i det stora nordiska kriget. 
Under Carl XII:s fanor stredo 4 medlemmar af ätten Apolloff,
1 Aminoff, 1 Nassokin, 2 Kalitin, 3 Pereswetoff et 2 Rubzoff. 
Tio af dem föllo i rysk fångenskap, men ingen, undantagandes 
en medlem af ätten Kalitin, synes hafva uttryckt någon önskan 
att stanna i Ryssland. 

S. Arseniew.

Frågor och svar.
——
Frågor.

5. Är något kändt om  G. L. F. von Olthoffs
(se Anrep III. s. 91) fyra döttrars öden? 
X. X.

6. Till hvem var ryttmästaren Joh. Gust. Sodenstiernas 
(se Anrep IV. s.  23) hustru, Maria Scheffer, dotter?
X. X.

7. Äro porträtt kända af amiralen grefve Erik Arvid Sparre till Söfdeborg (tab. 3 hos Anrep) och hans maka, friherrinnan Charlotta   Eleonora Sjöblad? samt af ryttmästaren Daniel Isaak Ehrenborg
(tab. 28 hos Anrep) och hans maka Hedvig Ulrika Lovisa Klingspor?
äfvensom af ryttmästaren Casper Ehrenborg (tab. 5 hos Anrep) och 
hans maka Elisabeth Euphrosyne von Conowen?
P.

8. Hvilken slägt tillhörde Christina Håkansdotter, som kallar R. R. Abraham
Christiernsson (Leijonhufvud) »sin kære modher systhersson» (Perg. bref i R. A. 1499 den 31 okt.) och Cristina »Erixdotter» (Gyllenstierna) i Biurum, Hans Åkessons (Tott) efterlefverska, för »sin kære frænko», (Perg. bref i R. A.
1493 den 8 juni, 1494 den 6 april, 1495 den 29 mars och 1496 den 10 oktober)?

Hon var gift 1:o med Erland Eriksson och 2:o med Tordh
Svensson till Twærydh. Hennes morföräldrar voro Peder
Eriksson, à vapn, som nämnes 1406 den 17 juni, och
Kierstin Thoræsdotter, syster till Sven Thoræsson
(Tjurhufvud), till Adisslef i Halland.
S. L.

9. Af hvilken slägt var den i frågan n:r 8 nämnde
Peder Eriksson?
S. L.

10. Hvilka voro föräldrarne till Christina Gyllensparre, 
som på 1680-talet skref sig »en mycket bedröfwat Änckia» 
efter »Capiteinen Gustaff Campbell af Callmar Regementet»?

I.

11. Kan någon lemna upplysning om och hvarest porträtt af 
nedanstående chefer för K. Skånska Husar Reg:tet finnas?

Georg Henrik Lybecker, f. 1619, † 1683.
Frih. Fredrik Ulrik Sparre, f. 1719, † 1777. Chef i sju dagar,
sedermera chef för K. Smålands Husar Reg:te.
Grefve Bengt Gustaf Frölich, f. 1715, † 1783.
Friherre Christian Thott, f. 1770, † 1844.

A. E.

12. Anhålles att om möjligt erhålla någon underrättelse om en 
Wellingk, som post varios casus, lär hafva blifvit Fransk 
språkmästare vid universitetet i Greifswald? Anrep nämner honom ej. 
Enligt Apelbladh utgaf han i Greifswald 1762, på svenska språket, en 
afhandling med titel: »Anvisning at kunna lära sig sjelf läsa och 
explicera Fransyska språket».

X.

13. Kunna närmare upplysningar lemnas om den Harald Eriksson Körning till Wällinge och Edeby, »af gammal adel», hvars ena dotter Magdalena
Haraldi, blef gift med prosten i Stora Tuna, Olaus Canuti Helsingius, och andra dotter, Ingeborg, blef gift med Dionysius   Beureus, genom båda dessa sina döttrar, stamfader för en talrik mängd
nu lefvande svenskar, deribland många framstående män och qvinnor?

Fr. L—r.

14. Hvad hette ståthållaren Ivar K:son Ulfsparres till Hjortö första hustru och hvilken var hennes härkomst? Hvilket dopnamn hade den af deras
döttrar, som var gift med rytm. Leon Hägg?

F. D—e.

*

Svar.

1. I anledning af frågan n:r 2 i förra häftet kan 
undertecknad upplysa, att Martin (Thijsen) Anckarhjelms 
maka, å ett bref till C. G. Wrangel (förvaradt i 
Skoklostersamlingen deponerad i Riksarkivet), dateradt 
Göteborg 1657 12/11, och i hvilket bref han omtalar, att 
hennes man, amiralen, dött s. å. 21/3, undertecknat sitt 
namn på följande sätt: »Lousbitha Anckarhjelm». Någon
upplysning om hennes eget slägtnamn fås således ej häraf. 
I sammanhang härmed må nämnas, att sonen Adrian ej 
dog ogift, såsom uppgifves i Sv. adelns ättartaflor. Hans 
enka Elisabet Ankarhjelm lefde 1660 (enligt s. å. 
daterad skrifvelse till M. G. De la Gardie i Riksarkivet).

O. B.

2. Såsom svar å frågan n:r 1 i förra häftetÄfven 
från signaturen I har liknande svar på denna fråga ingått.
beder jag att få hänvisa dels till Ehrenströms efterlemnade
historiska anteckningar, utgifna af S. J. Boëthius,
deraf framgår, att Riksrådet Reuterholm och hans
fru varit</i begrafna i Sjundeå kyrka i Finland,
men att hans son presidenten friherre Reuterholms,
enka före sin afflyttning till Sverige låtit från
familjegrafven i Sjundeå »bortföra alla der befintliga
lik» (jfr. sid. 686), dels ock till Isak Fehrs arbete
om Strengnäs kyrkomuseum m. m., sid. 68 och följande,
deraf inhemtas, hurusom ej mindre riksrådet Reuterholm
och hans maka, än äfven deras ryktbare son Gustaf
Adolf Reuterholm funnit sitt slutliga hvilorum i
Olivekrantz'ska grafkoret i Strengnäs Domkyrka.

Axel Durling.

3. Svar på frågan n:r 1 i förra häftet, »Hvar äro
friherre Esbjörn Kristian Reuterholm, hans maka samt
deras son Gustaf Adolf Reuterholm begrafna?

Att riksrådet E. Chr. Reuterholm och hans makas
stoft först fick sin h viloplats uti Sjundeå kyrka
i Nyland, Finland, i hvars församling deras gods
Svedja var beläget, är kändt. Öfver deras graf lät
sonen Gustaf Adolf resa ett monument, som aftäcktes
1793. Till denna aftäckning hade han författat verser
som skulle »sjungas af under godset lydande bönders
barn, hvilkas föräldrar så ofta genom salig Hans
Excellences och dess värda Makas välgerningar, sedt
sig räddade ifrån hungerns nöd och elände». De skulle
också »beströ grafven med friska blommor». Detta opus
har följande egendomliga titel: »Då Efter Tjugu års
saknad Åt en Vördad Faders Minne, Och efter Tio års,
åt en Dyrkad Moders Stoft, Den . . Augusti MDCCXCIII
Uppå Deras Graf i Finland, Det Monument Upprestes,
En Sörjande Son, Hans Excellence, Presidenten i
Kongl. Cammar-Revisionen och Öfver-Cammarherren
hos Hennes Kongl. Maj:t Enkedrottningen m. m., Herr
Baron Gustaf Adolph Reuterholm, till hugkomst af Dess
Älskade Föräldrar låtit förfärdiga, Afsjöngos där
tillika följande stancer.» (Sthm. Kongl. Tr. I793).
Som prof på dessa stancer, må anföras:


»Af Äran förd på sina Fäders bana,
Nu återskänkt åt sina fäders bygd,
På deras graf han Konsterna böd dana
En Göthisk sten, till vård åt Göthisk dygd.

Från höga Värf, som hvälfva Rikens öden,
Till oss hans suck från Mälarns stränder går
Att på det Stoft, här gömmes efter döden,
De blomster strö, som växt i deras spår.»

Stancernas antal var 19 och blefvo i afdelningar inristade å 4 taflor, som uppsattes i det Reuterholmska grafkoret i Sjundeå kyrka.
Minnesvården hade följande
inskription i stenstil: »Christian Reuterholm och
Maria Gyllenstierna vördnadsvärda makar öfverlämnade
åt himmelen belöningen af deras dygder tacksamheten
deras namn denna vård deras aska den förre den 20
Januari 1773 den sednare den 19 Januari 1783. -- En
Rådsherre rättvisans lagens och oskuldens stöd hvars
kärlek för fäderneslandet uti svigtande tider aldrig
svigtade som icke kunde öfverlefva dess frihet.
-- En Maka sitt köns och samtids heder ett mönster af 
äckta trohet en rar oförliknelig moder orörlige vid ödets
hwälfningar store i motgången förmådde afwunden hatet 
otacksamheten aldrig störa deras lugn. -- De ägde det 
inom sig sielfwe ock lyckan utan att ägas af henne. -- 
Omsider trötte af lifvet dess omskiften och ära funno de
hvilan uti en främmande jord sedan mera än sextio års 
vandring möda godsfruktan välgörande krönt dem för 
odödlgheten. -- Efterwerld här anförtror dig en söriande 
son deras aska den han så ofta med sina tårar fuktat deras 
minnen förvaras i dygdens tempel. -- Gustaf Adolph Reuterholm
uppreste stenen år 1787.»

Af Ehrenströms Hist. Anteckn. (II: 223) finner man att 
E. C. Reuterholms och hans makas stoft ej fick ostördt hvila 
i Sjundea: »Presidenten Axel Reuterholms [deras son], enka, 
som ärfde Svedja och Pickala, sålde dessa egendomar och tog 
vid sin öfverflyttning till Sverige alla liken ur familjegrafven 
vid Sjundeå kyrka med sig -- hvar de nu äro vet jag icke».
-- Af Fehr, Strengnäs kyrkomuseum samt notiser om
staden och dess domkyrka, Strengnäs  1895, inhemtar man att 
stoften efter E. Chr. Reuterholm, hans maka, deras söner, den 
beryktade statsmannen Gustaf Adolf R. (+ 1813) och presidenten 
Axel Chr. R. (+ 1811) samt hans enka Lovisa Charlotta Malm (+
1845) äro förvarade i Olivercrantz'ska grafkoret i Strengnäs 
domkyrka. I grafkoret ligger »en lös marmorvård öfver Esbj. Chr. 
Reuterholm och hans maka, nemligen den ofvannämnda rest af sonen
Gustaf Adolf. Den sistnämndes kista kom dit 1821 (Strengn. konsist, 
prot. d. 12 Sept. 1821 och d. 14 Juni 1845).»Gust. Ad. Reuterholms förhoppning att få njuta
lugnet och hvilan i Sjundeå kyrka, uppfylldes icke,
ty efter ett kringirrande lif, till största delen
under lånadt namn och merendels bäfvande för sin
egen skugga, dog han i Slesvig den 27 Dec. 1813,
i sitt 57:e ålders år, under det svenska arméen var
som fiende inryckt i Holstein. Det är sannolikt att
denna armées ankomst och närvaro påskyndade hans död,
emedan han fruktade att på något sätt komma i beröring
med densamma> (Ehrenströms Hist. Ant. II: 323).
Olivecrantz'ska grafkoret har i senare tid benämnts 
Reuterholmska grafkoret, så i en skrifvelse till Strengnäs 
domkapitels protokoll 1864.

Anledningen till Reuterholmska likens förflyttning från Sjundeå 
kyrka finner man af följande anteckning i nämde kyrkas inventariebok: 
»Yngsta sonen till i epithaphiet uppnämde herrskap presidenten
i Statskontoret i Sverige hans excellens friherre Gustaf Adolf 
Reuterholm egde efter sina 
föräldrar Svedja och Pickala egendomar i Sjundeå,
men vistades ej egentligen här utan så länge han var
i tjenst i Sverige vid Kongl. hofvet i Stockholm, men
ända från 1796 i Danmark. Denne herre som dog ogift
1813 i Kihl [Kiel] hade till sin ende brorson baron
Axel Reuterholm, testamenterat all sin qvarlåtenskap
med vilkor, att såvida Finland numera kommit under
ryska spiran och Reuterholmska friherrliga ätten var
bördig ifrån Sverige så hade den unge baron Reuterholm
att, om han ville tillgodonjuta testamentet, försälja
Svedja och Pickala egendomar, uppköpa en egendom i
Sverige och vid den sockens kyrka, der den köpta
egendomen låg, uppföra en familjegraf, och till
den nya grafven flytta alla i Sjundeå befintliga
och i härvarande Reuterholmska grift befintliga
likkistor. Detta verkställdes om sommaren 1815. 
(Hausen, Anteckningar gjorda under en antiqvarisk
forskningsresa sommaren 1870 i Vestra Nyland. 
Hfors 1872. Reuterholmska grafkoret beskrifves af 
H. mycket omständligt. Det är nu kyrkans vinkällare.)

Att de Reuterholmska stoften deponerades i
Olivecrantz'ska grafkoret berodde därpå, att Axel
Reuterholms enka, Lovisa Charlotta Malm, härstammade
från Elisabeth Paulina Olivecrantz' stjufson Gabriel 
Emporagrius, nob. Lilljeflycht, samt att hennes morfar, 
löjtnant Georg Johan v. Köhnnigstedt, (+ 1778) och mormor, 
Christina Lovisa Wallenstierna (+ 1795), äro begrafna i 
förutnämnda grafkor.

Följande genealogiska tabell visar den förmenta
slägtskapen mellan Olivecrantz'ska och Reuterholmska
ätterna:

Ärkebiskop Laurentius Paulinus Gothus, f. 1565, † 1646. Barnen adlade Olivecrantz.
                                
Elisabeth Paulina Olivecrantz, g. m. Er. Gabr. Emporagrius, biskop 
i Strengnäs (f. 1606, † 1674) som i ett föregående gifte med Sara
Simtelia hade sonen

Gabriel Emporagrius, nob. Lilljeflycht, lagman, f. 1639, † 1690, G. m. Maria Björnklou, † 1696.

Brita Eleonora Lilljeflycht, f. 1685, † 1736. G. m. hofrättsrådet Olof Wallenstierna, f. 1672, † 1740.

Christina Lovisa Wallenstierna, f. 1723, † 1795. G. m. Georg Johan von Köhnnigstedt till Olivehäll, löjtnant, f. 1707, † i Strengnäs 1778.

Eleonora Lovisa von Köhnnigstedt, f. 1745, † 1821. G. 1767 m. Henrik Jacob Georgsson Malm, f. 1735, † 1789, major vid Södermanlands regemente.

Lovisa Charlotta Malm, f. 1768, † 1845. G. 1797 m. friherre Axel Christian Reuterholm, f. 1753, † 1811, president i Wasa hofrätt (broder till Gustaf
Adolf R. hvars enda svägerska hon var).

C. M. C.

*


Kurfursteättlingar i Sverige.

Genom tyska furstinnors (Braunschweig-Lüneburg, Hessen-Cassel) 
eller grefvinnors (Löwenstein-Scharffeneck, Nassau-Siegen,
Solms-Braunfels, Hohenlohe-Neuenstein och Daun-Falkenstein) 
giftermål med ättlingar af de svenska eller på svenska riddarhuset 
introducerade ätterna Brahe, Blixen, Oxenstierna, Wrangel, Dohna och
Lewenhaupt härstamma flera medlemmar af såväl adliga som icke adliga 
släkter i Sverige från furstehusen på den europeiska kontinenten. I 
en uppsats om »Karl den stores ättlingar» har hofintendenten V. Örnberg
närmare redogjort för ifrågavarande allianser o. s. v. Brandenburgs 
förste kurfurste, burggrefven af Nürnberg, Friedrich I, är för de flesta 
af nyss uppräknade furstinnor och grefvinnor en siste gemensam stamfader. 
Här skola emellertid ytterligare tvenne härledningar från denne kurfurste visas. Den ena af dessa mynnar ut i en svensk friherrlig ätt, hvars
nuvarande bestånd af undertecknad skall påpekas i Wrangels och Bergströms: Ättartaflor ifrån år 1857; en kvinlig medlem af denna i Estland bosatta
ätt har på grund af giftermål öfverflyttat till Sverige. Härledningen är 
i detta fall led efter led följande:

I. Friedrich I kurfurste af Brandenburg 1415--1440. 
II. Friedrich, markgrefve af Brandenburg, † 1463. Gift med Agnes af Pommern. III. Magdalena af Brandenburg, f. 1450, † 1496. Gift med Eitelfritz II, 
grefve af Zollern, † 1512. 
IV. Eitelfritz III, grefve af Zollern, † 1525. Gift med Johanna van Borselen. V. Karl, grefve af Hohenzollern-Sigmaringen, † 1576. Gift med Anna af Baden. VI. Eitelfritz I, grefve af Hohenzollern-Hechingen, f. 1505, † 1604. Gift med Sibylla af Zimmern. 
VII. Johan Georg, furste af Hohenzollern-Hechingen, f. 1577, † 1623. Gift med Fransiska, rhengrefvinna af Salm-Neufville Rhengrefvarnes ätt erhöll i 15:de århundrandet genom
giftermål halfva grefskapet Salm i Lothringen. Till en utslocknad gren, Salm-Mörchingen, af denna ätt hörde 30-åriga krigets »rhingrefve» Otto Ludwig,
som i svenska historiska verk alldeles oriktigt fått namnet Solms.. 
VIII. Anna Maria, furstinna af Hohenzollern-Hechingen, † 1652. Gift
med Egon, grefve af Fiirstenberg. 
IX. Anna Maria, grefvinna af Fürstenberg, f. 1634, + 1705. Gift med Ferdinand Karl, grefve af Löwenstein-Wertheim-Rochefort. 
X. Ernestina Barbara Katarina, grefvinna af Löwenstein-Wertheim-Rochefort,
f. 1655, † 1698. Gift 2) med grefve Johan Karl Serényi. 
XI. Maria Ernestina, grefvinna Serényi, f. 1680, † 1744. Gift med grefve Otto Ferdinand Felix von Hohenfeld. 
XII. Otto Karl Max, grefve von Hohenfeld, f. 1704, † 1772. Gift med Maria Teresia, contessa Guido di Bagno. 
XIII. Maria Teresia Anna Judith, grefvinna von Hohenfeld, f. 1740, † 1814. 
Gift med friherre Johan Heinrich Emmerich von Keyserlingk till Gawesen i Kurland. 
XIV. Marie Julie Terese Elise friherrinna von Keyserlingk, f. 1761, † 1800. 
Gift med Christian Ewald von Kleist till Susten. 
XV. Julie von Kleist, f. 1798, †. Gift med friherre Carl von Dellingshausen till Jess m. m. i Estland. 
XVI. Anna, friherrinna von Dellingshausen, f. 1833. Gift 1853 med friherre 
Otto Fromhold Taube 
till Maydel och Carlöö n:r 34. 
XVII. Flere söner, bosatta i Estland, och en dotter: Julie Heléne,
friherrinna Taube till Maydel och Carlöö. Gift med kabinettssekreteraren 
m. m. grefve Arvid Fredrik Taube n:r 112.

Filiationerna i det andra fallet äro följande. I
(från kurfurst Friedrich I, jfr ofvan citerade
uppsats i Svenska Ättartal V. sid. 32--46 skulle
generationen numreras med V). Elisabeth, grefvinna
af Solms-Laubach [hos Örnberg 26 d.]. Gift med
Ludwig, grefve af Sayn-Wittgenstein. 
II. Amalia, grefvinna af Sayn-Wittgenstein, f. 1585. Gift med
Georg, grefve af Nassau-Dillenburg. 
III. Margareta, grefvinna af Nassau-Dillenburg, f. 1606, † 1661. Gift
med Otto, grefve zur Lippe-BrackeBegge härstammade i femte led från hertig Henrik af Mecklenburg och Sophia af Pommern. Om dessas folkungahärkomst se Svenska ättartal VII 28 och VIII 18.. 
IV. Dorotea, grefvinna zur Lippe, f. 1633, † 1706. Gift med
Johan Diedrich, grefve von Kunowitz. 
V. Maria Filippina, grefvinna von KunowitzFrån hennes systrar Juliane Luise, grefvinna
Lippe-Biesterfeld, och Charlotte Amalie, grefvinna Erbach 
Fürstenau, härstamma, bland andra, H. M. Kejsarinnan Augusta 
Victoria af Tyskland, H. M. Drottningen af Sverige och Norge
och H. K. H. Hertiginnan af Dalarne. Jfr Svenska ättartal VIII 29 och IX 6., f. 1678, † 1754. Gift med generalen i Hessen-Casselsk tjenst Friedrich Ludwig von und zu Schachten. 
VI. Sofia Maria von und zu Schachten f. 1713, † 1775. Gift med generallöjtnanten och guvernören i Cassel Georg Moritz Wolff von Gudenberg. VII. Sofia Filippina Wolff von Gudenberg f. 1738. Gift med d. v. löjtnanten 
i Hessen-Casselsk tjenst, Carl August von Berg från Estland. 
VIII. Georg Filip von Berg (generation XII från Kurfurst Friedrich I), naturaliserad och adopterad Berch på n:r 1774 bland adelsmän, till Wrams
Gunnarstorp, f. 1769, † 1817. Gift med Anna Ulrika Juliana von Berg. Från 
Georg Filip härstammar, utom den ännu lefvande adliga ätten Berch, medlemmar 
af adliga ätten Schmiterlöw, n:r 1768, af Hofdalasläkten Fischerström (se Svenska Ättartal III, sid. 79) af friherrliga ätten Stackelberg n:r 192, bosatta i Estland, den ointroducerade i Sverige bosatta grenen af den 
pommerska ätten von Horn till Ranzin och en släkt Pettersson-Ranzin samt, 
genom gifte med fröknar von Hennings, de tvenne yngsta generationerna af
friherrliga ätten Djurklou n:r 234, tvenne ättlingar af grefvarne Mörner 
till Morlanda n:r 60, äfvensom yngsta generationen af den 1756 introducerade grenen af adliga ätten Fock (n:r 1846 B.)

G. v. E.

*


Svenska Autograf-Sällskapet
1899

Styrelse:

Bonde, Carl Carlson, Friherre, Öfverceremonimästare. Ordförande.

Klinckowström, Rudolf, Friherre, Öfverste.

Odhner, Claës Theodor, Riksarkivarie.

Silfverstolpe, Carl, Hofmarskalk. Skattmästare.

Wrangel, Fredrik Ulrik, Grefve, Kammarherre. Sekreterare.

Hedersledamot:

H. H. Prins Johan af Holstein-Glücksburg.

Ledamöter:

Abramson, A., Grosshandlare.Ständig ledamot.

Adelswärd, Th., Friherre, Bergsingeniör. Åtvidaberg.

Almquist, J. A., vice Slottsarkivarie.

Annerstedt, C., Universitetsbibliotekarie. Upsala.

Bager, E., Godsegare. Thorsberga.

Barthelson, F., Aktuarie.

Becker, N., Protokollssekreterare.

Beck-Friis, C., Grefve, Godsegare. Börringe.

Belfrage, J. G. W., Kammarherre.

Berger, S., vice Häradshöfding. Djursholm.

Bergström, O., Kapten.Ständig ledamot.

Björlin, G., Öfverste. Visby.

Bonde, C. C:son, Friherre, Öfverceremonimästare. Ericsberg.

Bonde, C. J. Trolle-, Grefve, Godsegare. Trolleholm.

von Bonsdorff, C., Professor. Helsingfors.

Bore, E., Grufpastor. Malmberget.

Brahe, M., Grefve, Kammarherre. Rydboholm.

de Brun, R., Direktör.Ständig ledamot.

Bukowski, H., Konsthandlare.

af Burén, Axel, Kammarherre.
Böttiger, H., Bankdirektör. Gefle.

Böttiger, J., Hofintendent.

Carlander, C. M., Grosshandlare.

Carlson, E., Professor. Göteborg.

Cederström, E., Friherre, Godsegare. Krusenberg.

Celsing, G., Förste Kammarherre.

Claeson, S., Docent. 

von Dardel, N., vice Häradshöfding.

De la Gardie, M. G., Grefve, Landshöfding. Kristianstad.

Douglas, L., Grefve, Utrikesminister, Excellens.

Drake, F., Jur. stud. Sigtuna.

Durling, A., vice Häradshöfding.

Egerström, F., vice Häradshöfding.

Ehrensvärd, Alb., Grefve, f. v. Utrikesminister, Tosterup.

Ehrensvärd, J. J. Alb., Grefve, vice Häradshöfding.

Ehrensvärd, Aug., Grefve, Ryttmästare. Liatorp.

Ek, C. A., vice Häradshöfding.

Ekman, C., Bruksegare. Finspong.

Ekman, Sophie, Fru, f. Kurck. Göteborg.

Ekstrand, V., Ingeniör. Järfva.

von Engeström, L. Benzelstierna, Grefve, Godsegare. Posen.

von Essen, G., Grefve.

Falkenberg, C., Friherre, Kammarherre. Lagmansö.

Falkenberg, C., Friherre, Amanuens.

von Feilitzen, K., Notarie. Karlskrona.

Finska Statsarkivet. Helsingfors.Ständig ledamot.

Fries, Ellen, Fil. D:r.

FrÖding, G. H., Öfverstelöjtnant.

Frost, K. P., Komminister. Mantorp.

Geete, G., Provinsialläkare. Borås.

Grönvall, F., Kandidat. Lund.

Gymnasiebiblioteket i Skara.

Göteborgs Museibibliotek. Göteborg.

Hagdahl, J. E., Kapten.

Hallström, I., Professor.

Hedström, F., Revisor.

Heilborn, Otto, Generalkonsul. Djursholm.

Hildebrand, E.. Lektor.

Holm, G. B. A., vice Häradshöfding.

Indebetou, G., Bokhållare.

Jahnsson, J., Hofjuvelerare.

Janse, A., Kapten.

Johansson, J., Bruksegare.

Jungbeck, K., Revisor.

Kalling, P. U:son, Grefve. Upsala.

Karlsson, K. H., Biblioteksamanuens. Rom.

Kempe, B., Grosshandlare.

Kiellman-Göranson, I., Komminister.

Kinberg, A., Revisor.

Klingspor, C. A., Riksheraldiker. Näsby.

Klinckowström, A., Friherre, Docent.

KlinckowstrÖm, M., Friherrinna, f. de Labensky.

Klinckowström, R., Friherre, Öfverste.

Koschell, O., Bankkassör.

Krigsarkivet.

Kronberg, J., Professor.

von Krusenstjerna, E., Statsråd.

Kugelberg, O., Revisor.

Lagerberg, M., Kammarherre.

Lagerberg, S., vice Häradshöfding. Djursholm.

Lagergren, C., Markis, Kammarherre.

Lagergren, H., Postexpeditör. Kristinehamn.

Lagerheim, A., Envoyé. Berlin.

Lagerheim, E., Friherre, Major.

Langenberg, F., Kapten.

Leijonhufvud, K. K:son, Friherre, Löjtnant.

Leijonhufvud, S., Friherre, Kapten.

Levertin, A. P., Docent.

Lewenhaupt, A., Grefve, Kammarherre.

Lewenhaupt, E., Grefve, Bibliotekarie. Upsala.

Lindegren, A., Slottsarkitekt.

Lindell, P., Ingeniör.

Lindquist, G., Jur. Fil. stud. Upsala.

Lindström, A., Statsgeolog.

Lundberg, W., Ingeniör. Lund.

Lundin, C., Skriftställare.

Lysholm, T. F. R., Major. Marieberg.

Läffler, F., Professor. Djursholm.

Malmsten, K., Med. D:r.Ständig ledamot.

Malmström, C. G., f. v. Statsråd. Djursholm.

Mannerfelt, O., Kapten. Borås.
von Meck, M., Rysk Legationssekreterare.

Montan, E. W., Professor.

Montgomery-Cederhielm, R., Kammarherre. Segersjö.

Munthe, L. W:son, Öfverstelöjtnant.

von Möller, A., Godsegare. Skottorp.

Nationalmusei Konstafdelning.

Naumann, T., vice Häradshöfding.*

Nelson, C., Folkskolelärare.

Nordenfalk, C., Landshöfding. Halmstad.

Norska Rigsarkivet. Kristiania.

Odelberg, C. A., Kapten.

Odencrantz, G., vice Häradshöfding. Kalmar.

Odhner, C. Th., Riksarkivarie.

von Oelreich, F., Kapten. Katrineholm.

Olivecrona, K., Justitieråd.

d'Otrante, G., Hertig, Förste Hofstallmästare.

Palmén, E. G., Friherre, Professor. Helsingfors.

von Platen, C., Amanuens.

von Platen, L., Friherre, Aktuarie.

de Prat de Nantouillet, Marquis, Spansk Envoyé.

Printzsköld, O., Förste Hofmarskalk.

Regnstrand, O. V., vice Häradshöfding.

Retzius, G., Professor.Ständig ledamot.

Riddarhuset.

Riksdagens Bibliotek.

von Rosen, C., Grefve, Öfverste Kammarjunkare.

von Rosen, C. G., Grefve, Öfverste Kammarjunkare.

von Rosen, R., Grefve, Löjtnant.

von Rosen, W., Friherre, Major.

Rosman, H., Amanuens.

von Rothstein, F., Direktör.

Rudbeck, J., Friherre, vice Häradshöfding.

Röhss, H., Godsegare. Munkeberg.

Samzelius, H., Jägmästare. Neder-Kalix.

af Schmidt, K., Godsegare. Nyköping.

Schück, H., Professor. Upsala.

von Schwerin, W., Friherre, Godsegare. Skarhult.

Settervall, K., Biblioteksamanuens.

Silfverstolpe, C., Hofmarskalk.

Sjöström, C., Stadsfogde. Lund.

Snoilsky, C., Grefve, Öfverbibliotekarie.

Sondén, P., Amanuens.

Stockenström, H., Öfverkammarherre. Ekensholm.

Strokirch, C. E., Kapten. Storvik.

Swalin, W., Protokollssekreterare.

Taube, B., Friherre, Arkivarie.

Tegnér, E., Universitetsbibliotekarie. Lund.

Thomle, E. A., Arkivarie. Kristiania.

Torpadie, R., Major.

Trolle, Anna, Friherrinna, f. Leijonhufvud. Trollenäs.

Trotzig, C. E., Kontrollör. Hedemora.

Ulfsparre, J. A. O., Major. Helsingborg.

Vitterhets- Historie- & Antiqvitéts-Akademien.

Vougt, C. F., t. f. Kanslisekreterare.

Vult von Steyern, F., Direktör.

Wachtmeister, A. W., Grefve, Andre Sekreterare.

Wachtmeister, Elisabeth, f. von Platen, Grefvinna,
Statsfru. Vanås.

Wachtmeister, F. C:son, Grefve, Generaldirektör.

Wachtmeister, H. H:son, Grefve, Statsråd.

Wallensteen, J. A., Kammarrättsråd.

Wallin, H., Bokhandlare.

Warburg, K., Professor.

Wedberg, O., Justitieråd.

Werner, K F., Kamrer.

Wikström, P., Grosshandlare.Ständig ledamot.

Wrangel, F. U., Grefve, Kammarherre.

Wrangel, H., Grefve, Kammarherre. Paris.

Wrangel, H., Kapten.

Wrangel von Brehmer, Ingeborg, Friherrinna, f. Ehrensvärd. Hyby.

Wretman, J., Rådman.

Åkerhielm, L., Friherre, Statsråd.

Åkerman, H., Envoyé. Paris.

Örnberg, V., Hofintendent.
Korresponderande ledamöter:

Bovet, A., Bokhandlare. Paris.

Charavay, E., Archiviste-paléogaphe. Paris.

Cohn, A., Bokhandlare. Berlin.

Fischer v. Röslerstamm, E., Skriftställare. Graz.

de Guëll-y-Borbon, F., Markis. Madrid.

Houghton, R. M. M., Baron. Fryston Hall, Yorkshire.

v. Mohr, von Morburg und Sunegg, Ritter, Jur. Doktor. Graz.

Vallier, G., Godsegare. Grenoble.

Zannini, A., Grefve, Envoyé. Haag. 

De af sällskapets ledamöter, för hvilka ej annorlunda uppgifves, bo i Stockholm.

*


Personhistorisk Tidskrift.

I enlighet med Svenska Autograf Sällskapets beslut
på årssammanträdet den 29 jan. 1898 har sällskapets
tidskrift från och med nämnda år utgifvits under namn
af PERSONHISTORISK TIDSKRIFT. Den första årgångens
(1898-1899) andra häfte öfverlemnas härmed till
Svenska Autograf Sällskapets ledamöter samt till
allmänheten.

LEDAMÖTER i sällskapet erlägga en gång för alla en
inträdesafgift af 5 kronor samt derefter 5 kronor
om året. ABONNENTER betala 6 kronor om året och
äro i likhet med sällskapets ledamöter berättigade
att erhålla allt under kommande årsperioder af
sällskapet utgifvet tryck. Anmälning till inträde i
sällskapet torde göras skriftligen till sekreteraren
(adr.: 42 Smålandsgatan, Stockholm). Abonnement på
Tidskriften mottages äfven af densamme, men torde
bäst ske på närmaste Postkontor, eller på listor
utlagda i Herrar Samson & Wallins, Fritzes, Sandbergs,
Nordin & Josephsons samt »Minervas» boklådor äfvensom
i Klemmings antiqvariat, alla i hufvudstaden.

Svenska Autograf Sällskapets sekreterare.

*




Carl Silfverstolpe
svenska autografsällskapets skattmästare 1878-1899.

Carl Silfverstolpe

†

Carl Gudmund Uno Silfverstolpe föddes i Stockholm
den 31 Mars 1840. Han tillhörde ej någon af de
grenar af ätten Silfverstolpe, hvilkas medlemmar,
såsom en Axel Gabriel, en Fredrik Samuel, en Gustaf
Abraham, en Gudmund Leonhard, kastat en literär och
konstnärlig glans öfver namnet, utan hans förfäder
hade beklädt högre militära poster. Hans fader
David Ludvig, som vid sonens födelse var major vid
Lifregementets dragonkår och öfverste i armén samt
sedermera avancerade till generalbefälhafvare och
generallöjtnant, chef för Stuteriöfverstyrelsen och
kansler för krigsakademien, hade likväl en kort tid,
efter aflagd kansliexamen, tillhört den civila
banan vid sidan af den militära. Genom sin moder,
finska friherrinnan Johanna Sofia Fredrika von
Troil, en sondotter af den bekante ärkebiskop Samuel
Troilius, hade Carl Silfverstolpe emellertid ett lärdt
påbrå. Under hans skolgång i Stockholms Lyceum fingo
hans literära anlag väckelse och näring genom umgänge
med begåfvade kamrater, en Snoilsky m. fl., hvilka
i en förtrolig krets, »Fratres amicitiæ veræ»,
samlades af gemensam kärlek till böcker och framträdde
med förstlingarna af sina ingifvelser. Silfverstolpe
blef 1859 student i Upsala. Följande faderns exempel
ingick han (s. å.) vid Lifregementets dragonkår,
der han (1861) blef underlöjtnant, aflade (1863)
kansliexamen och beträdde (1867), såsom e. o. kanslist
i Finansdepartementets expedition och e. o. amanuens
i Riksarkivet, den civila tjenstemannabanan. I motsats
till fadern lemnade han snart (1870) krigstjensten,
hugnades i sammanhang dermed med kammarherretitel
och egnade sig sedermera uteslutande åt literaturen
och Riksarkivet. I nämnda embetsverk befordrades
han 1874 till andre amanuens, 1877 till amanuens och
först nära tjugo år derefter, på grund af en 
sällsynt dålig tur, 1896 till arkivarie vid den
administrativa afdelningen. De senaste åren
af Silfverstolpes lif, sedan han blifvit först
(1890) tjenstgörande kammarherre, sedermera (1895)
hofmarskalk hos enkehertiginnan af Dalarna, tog
uppvaktningen vid hofvet eller omsorgen om detsamma
ej så litet af hans tid i anspråk.

I Riksarkivet sattes Silfverstolpe till att ordna
några brefsamlingar (Tessins, Lagerheims, v. Görtz',
v. Müllerns) och kanslipresidentens koncept, nedlade
rätt mycket arbete på att fördela och ordna den stora
samlingen »Militaria» (generalers och öfverstars
m. fl:s bref till K. Maj:t, strödda handlingar
rörande de olika regementena, meritförteckningar
och meritlistor), deltog i permebrefvens inordnande
m. m. Han tillhörde ej kretsen af de arkivmän, hvilkas
lif konsumeras i en ohjelplig obemärkthet under
identifiering, fördelning, ordnande, afskrifning
och vård af handlingar, men hvilkas tysta möda
exploateras af forskarna och mången gång utgör den ej
ens nämnda källan till deras berömmelse. Han var en af
de lyckligt gynnade, som få använda större delen af
tjenstetiden till att utgifva handlingar af trycket,
derigenom mera synbart gagna vetenskapen och blifva
kända af allmänheten. Honom anförtroddes nämligen
att redigera en serie, omfattande tiden 1401-1420,
af Svenskt diplomatarium, och under loppet af 17
år (1875-92) utgaf han denna serie i 3 digra band
(med registret till 3:dje bandet blef han dock ej
färdig). Hvarken genom akademiska examina eller
genom utgifna skrifter hade han dokumenterat sig
såsom lämplig för detta värf. Men med den honom
egna ihärdigheten och sitt klara hufvud gjorde han
sig snart förtrogen med detsamma, och hvarje nytt
häfte gaf bevis på huru han alltmer växte sig in i
sin uppgift.

Vid sidan af detta så att säga officiella arbete
på medeltidsforskningens fält dref Silfverstolpe
med en till lefnadens sista dag brinnande
kärlek vidtomfattande studier rörande det svenska
klosterväsendet, i främsta rummet rörande den heliga
Birgitta och hennes skapelse, Vadstena kloster. Ämnet
var gifvande, ty af våra, enligt Silfverstolpes
uppgift, omkring 30,000 permebref handlar en femtedel
om klostren. Vadstena kloster (i »Hist. bibliotek»,
1875), som utgör en öfversigt af klostrets öden,
En blick i Vadstena klosters arkiv och bibliotek (i
»Festskrift, tillegnad G. E. Klemming», 1891), Om
kyrkans angrepp mot Revelationes Sanctæ Birgittæ
(inträdestal i Vitt.-, hist.- och ant.-akad., 1895) och

Klosterfolket i Vadstena. Personhistoriska anteckningar I (i »Personhistorisk tidskrift», 1899) äro frukter af hans flit. 
Men såväl dessa uppsatser som de af honom utgifna »Vadstena 
klosters uppbörds- och utgiftsbok 1539-1570» (i »Antiqv. tidskrift», 
1895) och »Vadstena klosters jordebok 1500 jemte tillägg ur 
klostrets äldre jordeböcker» (i »Historiska handlingar», XVI, 1897-98) betraktades af honom och voro endast förarbeten till en fullständig
historia med bifogad urkundssamling rörande Vadstena kloster - ett 
verk, hvars utförande han stod nära, då döden trädde emellan och 
beröfvade honom denna ära. Om Sveriges öfriga kloster har han ur 
källorna lemnat upplysningar i en mängd artiklar i »Nordisk
Familjebok».

Silfverstolpes mest betydande insats på det
historisk-vetenskapliga området, näst efter
diplomatarieverket och klosterforskningarna,
var utgifvandet af Historiskt bibliotek (7
delar, 1875-- 80). Detta var ämnadt till att,
i likhet med 1700-talets historiska »magazin»,
innehålla hufvudsakligen historiska aktstycken,
krönikor o. d., men kom snart nog att bjuda läsaren
bl. a. vetenskapligt utarbetade afhandlingar och
recensioner, d. v. s. närmade sig en historisk
tidskrift. För skapandet af en verklig sådan inlade
han synnerlig förtjenst. Han arbetade nämligen
främst i ledet bland de män, som, efter föredömet
i grannlanden, bildade (1880) »Svenska historiska
föreningen» och sålunda möjliggjorde, med denna
såsom ekonomisk grundval, utgifvandet af »Historisk
tidskrift». Från föreningens stiftelse till sin
död var Silfverstolpe ledamot af hennes styrelse
och skattmästare.

Silfverstolpe utgaf vidare bl. a. praktverket »Några
anteckningar om slägten Silfverstolpe» (1883),
delarna 8--15 (1886--99) af »Sveriges ridderskaps och
adels riksdagsprotokoll fr. o. m. 1719», omfattande
riksdagarna 1734--47, och »Riksrådet A. J. von Höpkens
skrifter» (2 bd, 1890--93).

Af vigt för forskningen är ett af Silfverstolpe, med
understöd af statsmedel, utfördt, ej tillräckligt
uppmärksammadt verk, som i manuskript förvaras
i Riksarkivet och der är tillgängligt för
allmänheten. Det är en i 6 serier, omfattande
16,500 rubriker under 1880- och början af 189O-talet
utarbetad Förteckning på tryckta handlingar rörande
Sveriges historia intill 1718, närmast jämförlig med
det af Danske videnskabernes selskab utgifna »Regesta
diplomatica historiæ Danicæ».

Silfverstolpe, hvilken såsom författare debuterade
med den i tidskriften »Framtiden» införda artikeln
Teaterfrågan (1871), skref der vidare bl. a. Källor
till Svenska teaterns historia (1877), en 
mycket värdefull uppsats, som 1882 utkom i en
omarbetad upplaga med titeln Svenska teaterns äldsta
öden. Han uppträdde äfven såsom vitterlekare, under
psevdonymen Astolf, med Några dikter (1883), som röja
studier och känsla och stundom, t. ex. i »Gullregn»,
en djupare uppfattning. Han verkade derjemte
såsom öfversättare, bl. a. af fransmannen Rambauds
»Rysslands historia» (1880) samt af några ryska
skrifter, nämligen utdrag ur »A. V. Chrapovitskijs
dagbok 1787--92» (1880), Kostomarovs biografi öfver
Alexander Nevskij och Ivan Vasiljevitj (1882) samt
(delvis) monografi Mazepa och Karl XII (1883).

En redogörelse för Silfverstolpes literära intressen
skulle vara ofullständig utan en antydan om hans
tidigt väckta kärlek till böcker. Han samlade ett
bibliotek, som var ett bland de förnämsta enskilda
på sin tid ej blott genom antalet tryckalster,
utan genom den gedigna smak, som utmärkte både
urval och utstyrsel. 1879 försåldes detsamma på
bokauktionskammaren i Stockholm.

Silfverstolpes förtjenster blefvo ej
ouppmärksammade. Han kreerades till filosofie
hedersdoktor vid jubelfesten i Upsala 1893, erhöll
1894 af Svenska akademien Konung Karl Johans pris
och kallades s. å. till ledamot af Vitt.-, hist.-
och ant.-akademien.

*

»Personhistorisk tidskrift» har en särskild anledning
att dröja vid Carl Silfverstolpes bild. Han var
nämligen en af Svenska autografsällskapets stiftare
och styrelsemedlemmar samt, efter C. F. Meinanders
frånfälle (Sept. 1878), dess skattmästare. Jemte
O. von Feilitzen och C. Eichhorn utarbetade han
det förslag till nya stadgar, hvilket antogs den
13 April 1883 och enligt hvilket sällskapets
verksamhet utsträcktes äfven till genealogien
och personhistorien. Någon trägen medarbetare i
dess tidskrift var han ej: utom den ofvannämnda
innehållsrika uppsatsen »Klosterfolket i Vadstena»
torde ett par dödsrunor (öfver Meinander, Feilitzen
och Eichhorn) och en notis om »Jan Mazepa och
furstinnan Dolska» vara allt, hvarmed han bidrog.

***

Hofmarskalken Silfverstolpe hade under de senare åren
af sitt lif att kämpa med ett endast af hans närmaste
kändt lidande. För utomstående syntes han såsom en
man med full kroppslig 
och andlig helsa. Allmän var derför bestörtningen
öfver den plötsliga död, som drabbade honom den 3
sistlidne Juni. Midt under det tal, hvarmed han i
egenskap af inspektor för Anna Sandströms skola
afslutade vårterminen, segnade han medvetslös
i golfvet och uppgaf några minuter derefter sin
anda. Dödsorsaken var hjertförlamning.

I äktenskap med sin fränka Ottilia Meurman från
Finland efterlemnade Silfverstolpe sonen Gudmund,
jur. filos. kandidat, samt döttrarna Mathilda,
studentska, lärarinna, gift med ingeniören i 
Jernvägsstyrelsen A. Carlquist, och Eva.

Th. W-n.

*




Tvenne egenhändiga bref från Drottning Kristina.

(Ur arkivet på Eriksberg).
Meddelade af Frih. C. C:son Bonde).

I. 
Till Riksdrotsen grefve Per Brahe d. y.


Stockholm den 5 Martij  1649.

Edle och Wälbårne Grefwe högtärade her R. Drotz, Jag
aciperar medh stort Contentement denne occasion at
tesmoignera min her, R. D. Continatiationen aff min
affection h[v]ilken Jagh altidh har borit til honom
och beder han wile Wara försäkrat att Jagh den medh
Sinceritet altidh skal lata påskina. Beder att R. D,
altidh wile continuera i den trogne benägenhet som
han altidh har migh protesterat.Betygat, 
försäkrat, enligt den tidens språkbruk. Jagh är och bliwer honnom altidh wäl affectionerat.

Christina.

[A tergo:]
A Monsieur le Drotz
Monsieur le Comte Brahe
ifrån M. A. Nådigsta Dråtning ett Nådigt handebreff
leff. i Åbo denn 25 Marti 1649.


2.
Till Rikskansleren grefve Magnus Gabriel De la Gardie.


Norcopie le 6/16 Mars 1661.

Mon Cousin la maladie de mon seccretoire menpeche de
repondre a la lestre du roy que le S:r LillieCron
ma porte de sa part, je Vous prie den faire mes
excuses et de lasseurer que je ne manqueray pas dy
repondre au plustost, et dy repondre dune maniere
qui le satisfera san doutte, et qui ostera a mes
Ennemis tout Moien de me nuire sous pretexte de
religion. Jespere que le roy aura la bonte dauoir
quelque peu de Civilite pour moy Croiant la meriter
non seullement par ma naissance mais par plusieurs
austres raisons qui merite du roy et de la suede
quils aye quelque sorte de bonte pour moy, durant
le peu de temps quil me reste a passer ycy je Vous
puis asseurer que sil meust este possible je seroy
sortie moy mes[me] de la suede une heure apres auoir
receu la lestre du roy, et mesloingent jaurois oste
tout ce qui peut estre odieux a la suede ou plustot
a ceux qui ne m'aime[ent] pas, mais je tarderay si
peu icy que jespere que le roy permettera que je
puis sortir de la suede san receuoir un affronte, qui
feroit tort a sa gloire puisque je say que toutte la
terre habitable me croit digne dun austre traittement,
soyes de mes amis du moins pour le peu de temps que
je suis ycy et donne moy occasion de Vous obliger.

Christina Alexandra 

[A tergo:]
A[mon C]ousin
Monsieur [le c]onte de la Garde 
Gran Chancelier de Suede a Stocolme.

*




Drottning Kristina.

Drottning Kristinas lifsgerningar hafva städse,
dels genom sin äfventyrlighet och dels genom sin
bländande beskaffenhet, utgjort ett lockande ämne för
utländsk författareverksamhet, synnerligast som denna
uppmuntrats af allmänheten, hvilken i alla tider haft
tycke för det äfventyrliga och lysande. Tusenden af
hennes samtida hade tillfälle att bevittna hennes
bedrifter och att lägga grund till traditioner. Flera
samtida hafva i sina memoarer nedskrifvit de intryck
hennes personlighet och handlingssätt på dem utöfvat,
och sjelf har hon i en mängd af ännu i offentliga
och enskilda arkiv bevarade skrifvelser lemnat
efterverlden aktstycken, hvilkas innehåll sprida ljus
öfver hennes gerningar och karakter. Dessutom finnas
i behåll andra hittills obegagnade källskrifter af
värde. Arckenholtz har visserligen i sitt bekanta
samlingsverk upptagit allt hvad han kunnat öfverkomma,
men han har gått miste om mycket, som sedermera tid
efter annan uppdagats.

Sedan friherre C. Bildt 1889 blifvit svenskt-norskt
sändebud i Rom synes han med lifligt intresse hafva
hängifvit sig åt forskningar rörande bland annat
drottning Kristina och det med framgång, enär hans
ställning beredt honom tillträde till källor som
andra icke åtkommit eller hvilkas befintlighet varit
obekant. Frukterna hittills af hans forskningar och
iakttagelser hafva framträdt i tryck i följande
ordning.

Upplysningar om det italienska originalet till
Histoire des intrigues galantes de la reine
Christine (Amsterdam 1697, omtryckt och öfversatt
på andra språk; se Warmholtz n:r 4446). I denna
uppsats, som är införd i Historisk Tidskrift 1895,
ådagalägges, att boken är en dålig, om okunnighet
vittnande öfversättning af en italiensk handskrift,
som friherre Bildt sett och som troligen härrör från
någon person i Kristinas omgifning samt således har
ett visst historiskt värde. S. Birgittas hospital och
den svenska kolonien i Rom under 1600-talet. Äfven
denna uppsats är införd i Historisk Tidskrift 1895
och har afseende på Kristina af det skäl, att hon,
som 1673 förordnades till hospitalsstiftelsens
öfverhufvud, i denna sin egenskap, enligt förebrakta
bevis, ådagalade pligtförgätenhet och i vissa fall
orättrådighet. Anteckningar från Italien (Sthlm
1896) innefatta bland annat (s. 158--60 och s. 215--18) 
berättelser om Kristinas besök i Assisi och i Loreto 
under december månad 1655. Drottning Kristinas sista dagar 
är en särdeles intressant, i tidskriften Ord och Bild 1896 
införd, uppsats med ypperliga illustrationer, liksom 
uppsatsen Kristina och teatern i Rom, i samma tidskrift 1897.

Dessa meddelanden om Kristina hafva nu ökats med
dylika om och af henne i publikationen Christine
de Suède et le Cardinal Azzolino, lettres inédites
(1666--1668} avec une introduction et
des notes. (Paris 1899, XXVIII+ 514 p.+ afbildningar
af Kristina och Azzolino, samt fascimile af hennes
handstil 1656).

Kristina hade i sitt testamente ålagt sina
sekreterare, att till hennes arftagare aflemna alla
skrifvelser angående hennes rättigheter, anspråk
och finansiella intressen; öfriga i hennes kansli
befintliga papper skulle uppbrännas. I kansliet funnos
väl endast officiella handlingar, enär Kristina sjelf
förvarade privata och hemliga sådana, hvilka, liksom
de förenämnda, tillföllo hennes universalarfvinge
kardinal Azzolino, för hvilken hon hyst oinskränkt
förtroende och följaktligen ansåg pålitlig beträffande
arkivets öde.

Kristina afled den 19 april 1689 ocn Azzolino,
som redan då var sjuk, den 8 juni samma år, sedan
han ungefär 1 1/2 månad förut emottagit Kristinas
papper. Under denna tid sysslade han med förstöringen
af handskrifter och medhann undanrödjandet af intima
dokument samt en god del af andra dylika från
första perioden af Kristinas vistelse i Rom. Men
hans frånfälle räddade återstoden och deribland
den brefföljd, som nu af friherre Bildt på ett
förtjenstfullt sätt utgifvits med tillstånd af
innehafvaren, markis P. Azzolino i Florens.

I sitt företal till brefsamlingen anmärker
utgifvaren, att de olika omdömen, som i tryck
förekommit om Kristina, hafva endast relativt
värde, enär resp. författare icke haft tillgång
till de samlingar af handskrifter kardinal Azzolino
efterlemnade. Arckenholtz' kända samlingsverk rörande
Kristina finner friherre Bildt visserligen hafva
varit nyttigt och nödvändigt för historieskrifvare att
anlita, men han framlägger bevis på, att Arckenholtz,
utom det att han daterat oriktigt, delvis förändrat
ordalydelsen af de af Kristina skrifna bref,
han meddelat. Samma anmärkning mot Arckenholtz
framstälde redan Ebbe Samuel Bring, då han 1832 i Lund
utgaf »Bref och handlingar hörande till drottning
Christinas historia, efter originalerna». Dylikt
välment bedrägeri till förbättrande af andras
framställningssätt har egt rum ända till vår tid,
men måste anses högst obehörigt. Att, såsom i nu
ifrågavarande publikation skett i enlighet med
förläggarens önskan, modernisera stafningssättet,
är deremot försvarligt, då man därigenom kan påräkna
en vidsträcktare läsekrets än annars. För utgifvaren
har nog moderniseringen medfört mycket besvär.

Friherre Bildt är icke utgifvare i vanlig mening, utan
har med denna egenskap förenat den af författare. Han
har nemligea på 148 sidor, med anlitande af delvis
förut obegagnade källor,
lemnat en öfversigt af Kristinas lefnadshändelser till
år 1666, då den nu tryckta samlingen af bref till
Azzolino vidtager och fortsätter under den tid hon
var stadd på resa till och från Sverige samt under
den långa vistelsen i Hamburg.

I Sverige fruktade regeringen för, att hon skulle
uppehålla sig här längre än nödigt var, men hade,
dels genom att bereda henne ett lysande emottagande
och dels genom en viss undfallenhet, uppmuntrat
hennes oförsynta anspråksfullhet, så att hon,
oaktadt hon emot förbud medförde en katolsk prest,
fortsatte sin resa till Norrköping, der hon möttes
af upprepadt förbud att medhafva presten till
Stockholm och dessutom ålades en inskränkning i sin
religionsutöfning. Detta var lyckligtvis mera än
Kristinas omåttliga högmod medgaf henne att tåla,
och dagen efter det senaste förbudets emottagande
skyndade hon till Helsingborg, der hon för alltid
lemnade sitt fädernesland, hvilket hon genom sina
gerningar kränkt och skadat.

Samma dag Kristina öfverreste till Helsingborg,
på hitvägen, skref hon från Helsingör den 16
maj 1667 till Azzolino, att man ej längesedan i
Sverige utfärdat en förordning mot katolikerna,
men det oaktadt förklarar hon, att om den nya
påfven (Clemens IX) årligen ville offra lika
mycket för katolska lärans utbredande i Sverige,
som kardinal Chigi årligen utgifver för sina hundar
och hästar, skulle man, trots alla hinder, få se
underverk. Reflexionerna öfver detta yttrande göra sig
sjelfva. Då hon på svenska sidan af sundet emottogs
med pomp och ståt, fick hon den föreställningen,
att alla hennes önskningar skulle uppfyllas. När
hon togs ur denna villfarelse blef hon ursinnig
och skref från Jönköping, den 24 maj 1667, till den
knappt tolfårige Karl XI ett ganska oförsynt bref,
som anföres å sidan 354, och ådagalade dermed,
att öfvermodet var större än klokheten. Följden
deraf blef den ofvan angifna, en ny förargelse, som
befriade vårt land från henne. Sin uppfattning af
svenska regeringens åtgärder meddelade hon Azzolino
från Hamburg (s. 360) och kom till den slutsatsen,
att följderna af den behandling hon rönt kunde blifva
ganska obehagliga för svenska regeringen. Med det
antagandet tillfredsstälde hon sin sjelfkänsla.

Sedan hon i Hamburg, trots varningar, tillstält
offentlig fest med anledning af att kardinal
Rospigliosi valts till påfve (Clemens IX) och dermed
föranledt det kända upploppet, som hotade hennes lif
och egendom, så att hon slutligen lät skjuta på de
anfallande, af hvilka åtminstone åtta dödades och
många sårades, sände hon 
Azzolino en berättelse om tilldragelsen, och skref,
att hon tröstade sig med att hon gjort hvad hon kunnat
för att förekomma denna katastrof. Det föll henne
icke in att erkänna, att hon sjelf var den skyldiga,
oaktadt hon måste hafva förutsett möjligheten af fara,
då hon deremot vidtagit försigtighetsmått. Hennes
öfvermod ingaf henne städse den föreställningen,
att hon egde rätt att göra hvad hon behagade och att
hvad hon gjorde icke kunde vara annat än rätt. Den
jesuitiska grundsatsen, att ändamålet helgar medlen,
följde hon när behofvet kräfde det. Att med osanning
bedraga sina samtida generade henne icke, enligt hvad
man finner vid genomläsandet af ifrågavarande bok.

Hufvuddragen af Kristinas lefnadshändelser känner man
genom historiska skrifter och således äfven hennes
äfventyr 1666--68, men genom de nu utgifna brefven
hafva nya enskildheter af intresse kommit i dagen,
hvilka delvis rätta misstag, delvis belysa eller
bekräfta hvad man förut antagit. Men dermed rubbas
icke det omdömet, att hennes karakterlyten voro så
stora, att hennes goda egenskaper icke kunde göra sig
gällande. Hennes tillvaro var för hennes faders minne
föga hugnande, för Sverige en olycka och för Europas
samtida maktegande en plåga. Visserligen gjorde
påfvedömet i hennes person en märkvärdig eröfring,
men en sådan som emellanåt var bekymmersam nog.

Ehuru Kristinas lifsgerningar icke ingifva nutiden
någon sympati för henne, är det dock underhållande att
läsa allt hvad henne vidkommer, icke minst hennes bref
till Azzolino. Dessas värde höjes emellertid betydligt
genom en mängd upplysande noter och derigenom att
luckorna emellan hennes bref blifvit, der det för
sammanhanget varit behöfligt, fylda med andra bref
samt med kommentarier, hvilket prisvärda förfarande
har till följd, att man kan läsa boken utan att
störas af afbrott. Noterna och kommentarierna vittna
om vidsträckta forskningar, kanske mest i arkiv.

Att utgifvaren kunnat införa äfven chiffrerade
meddelanden beror derpå, att han lyckats upptäcka
lösningen till chiffern.

I Fryxells Berättelser X, 3:e uppl. s. 293, meddelas
i öfversättning utdrag ur ett bref från Kristina till
Azzolino, enligt uppgift dateradt Hamburg den 20 maj
1668. Denna datering är felaktig, ty originalet i
Kongl. biblioteket är dateradt den 6 Juni och rätt
aftryckt i frih. Bildts publikation s. 433.

En annan af våra diplomater har äfven ådagalagt
historiskt intresse och varit litterärt verksam,
nemligen kammarherren, f. d. 
ministern vid hofven i Belgien och Holland,
fil. dr. Carl Burenstam. Under sin tjenstetid
utomlands har han efterforskat och antecknat hvar
handskrifter rörande Sverige och dess regenter finnas
samt afskrifvit åtskilliga af fynden, hvilket allt han
på sin bekostnad låtit trycka i Haag 1871, 1885 och
1888 i små upplagor för utdelning.I Haag 
utgaf han 1872 en bok »Om Carl XII:s och svenska 
krigarnes hemfärd 1714» och i Bruxelles samma bok 
på franska 1874. I dessa tre band finnes 
åtskilligt om och af Kristina, bland annat bref
från åren 1667--68. Dessutom har han, med anlitande
af tryckta och otryckta källor, författat och utdelat:

La reine Christine de Suède à Anvers et Bruxelles
1654--1655 (Bruxelles 1891), en intressant
redogörelse för händelserna under den tid, då Kristina
började sitt så att säga katolska lefnadslopp och
beredde sig på, att i Innsbruck afsvärja den troslära
för hvilken hennes fader offrat sitt lif.Se 
Christina von Schweden in Tirol von Arnold
Busson, Innsbruck 1884. Senast har
samma författare 1897 i skriften »Till var hembygd»
publicerat större delen af en uppsats kallad Hertigen
af Aumale om den store Condé, drottning Christina,
Sobiesky m. fl., med porträtt af Kristina till häst,
efter original af van Dyk i Pradomuseet i Madrid.

Nedannämnda författare hafva äfven lemnat bidrag och
uppgifter till Kristinas historia.

Olof Granberg 1896: Drottning Kristinas tafvelgalleri
på Stockholms slott, dess uppkomst och öden ända till
våra dagar (utgifven på franska i sammandrag 1897
med några tillägg). C. H. Gustafsson 1887: Bidrag
till historien om drottning Kristinas afsägelse och
riksdagen 1654., akad. afh. Doc. E. Meyer 1885: Om
drottning Kristinas literära verksamhet i Italien
(i Samlaren V) och 1891: Drottning Kristinas »Alexander» 
(i Samlaren XI). Bibliotekarien Elof Tegnér 1892: Till drottning Kristinas historia efter tronafsägelsen 1654--1689, förteckning på
handskrifter i italienska arkiv och bibliotek (bihang till Hist. Tidskr.). Professor M. Weibull 1887--88 granskning af Mémoires de Chanut (i
Hist. Tidskr.) och 1892: Drottning Kristina och Klas Tott, 
akad. progr. Ewert Wrangel 1897: Om de främmande lärde vid drottning Christinas hof (i Hist. Tidskr.); samma år strödda uppgifter om 
Kristina i hans afhandling om »Sveriges litterära förbindelser
med Holland särdeles under 1600-talet», och 1898 i uppsatsen »Ett 
blad ur historien om Sveriges litterära förbindelser med Frankrike» 
(i Samlaren XIX); s. å.: Drottning Christina och Le grand Cyrus 
(i festskriften »Pro novitate»). Sistnämnda 
uppsats är särdeles intressant. Ämnet beröres i
uppsatsen i Samlaren XIX.

Dessutom må här antecknas, att två bref angående
Kristinas ankomst till Hamburg 1654 och ett bref af
Kristina, dateradt Rom d. 27 juni 1656, äro införda
i Hist. Tidskrift 1884 och 1894.

Äfven Burenstam, Gustafsson och Wrangel anmärka
felaktiga dateringar i Arckenholtz' samlingsverk.

Ofvan gifna, kortfattade öfversigt gör ej anspråk
på fullständighet, men ådagalägger likväl, att
Kristina under senare tid varit föremål för svenskars
uppmärksamhet. Det vore önskligt, att frih. Bildt
finge tillfälle att fortsätta sina forskningar och
meddelanden.

K. F. W-r.

*




Peter Cohorn.

Ett nordiskt medeltidsminne i södra Frankrike.

I Dictionnaire de la noblesse, »den franska adelns
ättartaflor», påträffar man (Tome 6. Paris 1865
sp. 8) en uppgift som säkerligen väcker våra svenska
forskares förvåning, nämligen att den sydfranska
adelsätten Cohorn, hvilken under skilda tider bland
sina medlemmar räknat åtskilliga framstående män
och ännu ej synes vara utdöd, gör anspråk på att
härstamma från Sverige. Men denna förvåning öfvergår
till häpnad vid närmare kännedom om allt det nya,
som vi här erfara, men hvarom vi i Sverige sväfvat
i djup okunnighet. Ej nog dermed att ätten täljer
sitt ursprung från en Eric Cohorn, som lefde i konung
Olof Skötkonungs tid: äfven en rad svenska ätteleder
uppräknas på följande sätt:

Eric-Christian Cohorn, un des descendans d'Eric,
assista l'an 1300, aux Etats du Royaume de Suéde, & épousa 
Marguerite Broderson, dont vint:

Frédéric-Toussaint Cohorn, Conseiller au Conseil royal
des Finances de Suéde, qui épousa Hélene Kropelin, & en eut:

Toussaint Cohorn, General de la Cavalerie Suédoise,
vivant a Upsal en 1400, qui eut de Yolande Munck:

1. Christian-Frédéric Cohorn, Gouverneur d'Upsal en 1473;

2. Pierre, qui suit;

3. Et Jean, Chanoine de l'Eglise cathédrale d'Upsal.
Pierre Cohorn, Chambellan & Général des Troupes de la
Couronne de Suède, suivit à Rome le Roi Christian,
& se retira á Avignon en 1494, pour avoir tué en
duel à Rome le Comte de Schulemberg, Favori de son
Roi. Il testa le 18 Mars 1479, & avoit épousé Hélène
Kaplendon, dont il eut:

Jean Cohorn, qui testa le 9 Janvier 1516, ayant
épousé, en 1465, Agnes de Rhotis.

Med den sistnämnde synes ätten rotfästad i fransk
jord.

Hvad skall man tänka om hela denna historia? Ja,
den första tanken, som tränger sig på oss, torde
vara den, att den franska adelns ättartaflor i
afseende på trovärdighet tyckas lemna lika mycket
öfrigt att önska, som vår egen adels i somliga
punkter. Den andra tanken är nog den, att många
ord ej behöfva spillas på denna genealogi, hvars
orimlighet är uppenbar. Ty har man väl sett någon
enda medlem af våra förnämsta medeltidsätter bestå
sig med tvenne förnamn, ett privilegium som vid
denna tid till och med blott sparsamt användes
af regerande furstehus. Ännu orimligare att någon
svensk kunnat bära namnet Toussaint eller det rent
provençalska namnet Yolande, för att nu ej tala
om hvilka anakronismer och om hvilken okunnighet
rörande svenska förhållanden ätteledningen i öfrigt
bär vittne. Väl äro Broderson och Kröpelin för oss
välbekanta namn och sjelfva det franska ättenamnet
ljuder med äkta svensk brytning. Men den tystnad,
som våra egna urkunder iakttaga rörande denna berömda
ätt, tyckes afgjordt hänvisa hela historien till de
hopgjorda fablernas område. Och dock, bakom denna
genomskinliga väfnad af orimligheter, af mer och
mindre medvetna osanningar, synes ett verkligt --
man kan säga romantiskt -- menniskoöde, till en
del förknippadt med vår nordiska historia, träda i
dagen. Påpekandet af detta samband bör kunna påräkna
ett visst intresse, ehuru undersökningen på grund
af det material, vi förfoga öfver, ej kan erbjuda
så mycket nytt, men möjligen gifva anledning till
nya forskningar.

Berättelsen om ättens ursprung från en nordisk
främling binder sig närmast till ett gammalt i södra
Frankrike befintligt minnesmärke, hvarom man från
skilda håll har några underrättelser. Nära staden
Avignon, der de romerska påfvarne på 1300-talet
tillbragte sin babyloniska fångenskap, ligger en
landtlig ort Montfavet. I kyrkan derstädes, redan
anlagd år 1343 i 
samband med ett kloster, som under tidernas lopp
tillhört åtskilliga munkordnar, förvaras en gammal
grafstenshäll af marmor. Enligt uppgift påträffades
denna grafsten i närheten af det forna klostret och
erhöll år 1741 sin nuvarande plats i S:t Nicolas
kapell i ortens kyrka. Den källa, hvarur vi i första
hand hemtat denna uppgift, är ett litet tryckt häfte
med titel »Chronique de Montfavet», som år 1850 utgafs
af kyrkoherden derstädes abbé Moutonnet. Men redan
flere år förut blef detta grafmonument afbildadt i
franska tidskriften »Magazin pittoresque» för år 1843
(s. 184), jemte åtskilliga bifogade underrättelser om
den person, som fått detta minnesmärke öfver sin döda
mull. Och dessa underrättelser i all sin underlighet
lyda ungefär sålunda:

Pierre de Cohorn -- så benämnes den nordiske ädlingen
-- andre sonen af Toussaint, »general öfver svenska
kavalleriet», hade varit ganska verksam att förskaffa
danska konungen Christian I af Oldenburg den svenska
kronan och dervid understödt biskopen i Upsala,
hvilken begagnat sig af hans tjenster och genom
hvars bemedling han blef utnämnd till kammarherre
och generalissimus. Sedan konung Christian blifvit
fördrifven af Sten Sture, följde denne Cohorn honom
till Danmark, och några år senare, då konungen företog
sin färd till Rom, hade han Cohorn i sitt följe. Men
under vistelsen i Rom råkade den sistnämnde att i
en duell döda en grefve Scheilemberg, en dansk,
som stod högt i konungens ynnest. På grund af detta
dåd blef Cohorn förvisad ur konungens närhet och
tjänst, men erhöll i kardinalen Julian della Rovere
en beskyddare. Denne hade från att vara biskop i
Carpentras vid samma tidpunkt 1474 blifvit utnämnd
till ärkebiskop i Avignon och erbjöd honom och hans
son att få medfölja till Frankrike. Och här lefde
nu Cohorn några år i tillbakadragenhet hos munkarne
i Montfavet, der han afled den 10 juli 1479, sedan
han före sin död såsom ett slags testamente uppsatt
en instruktion, i hvilken han lemnade sonen Johan
sina faderliga råd huru han skulle skicka sig i
lifvet. Sjelfva det latinska originalet på pergament
tillhörde 1843 grefvinnan de Seguins-Vassieux, född
Cohorn i Carpentras, och dess hufvudsakliga innehåll
meddelar tidskriften i fransk öfversättning. Enligt
tidskriftens uppgift skall sonen Johan redan under
faderns lifstid trädt i gifte med Agnes de Rhodes.

Den i Magazin pittoresque afbildade grafstenen visar
oss en afliden riddare med pipskägg och mustascher,
med öfver bröstet hoplagda händer, klädd i rustning
med hjelm på hufvudet, dock ej en vanlig tornerhjelm,
utan snarare lik en nutida dragonhjelm. På hvardera
sidan om hufvudet synes hans vapen: en fyrdelad
sköld med ett jagthorn i första och fjerde fälten,
samt i andra och tredje fälten tre stolpar. Längre
ned vid sidorna synas devisremsor, bärande valspråket
Nuntiant funera monstris, »de förkunna död åt skogens
vilddjur», med hänsyftning på de i ädlingens vapen
förekommande jagthornen, med hvilka hans vapenrock
äfven är öfversållad.

Peter Cohorns grafsten i Montfavet i Frankrike.
(Se sid. 149.)


I abbé Moutonnets lilla arbete »Chronique de
Montfavet»Det exemplar, som Upsala 
Universitets bibliotek eger, är 1874 föräradt 
af marquis de Seguins-Cohorn de Vassieux, tydligen 
son till ofvannämnda grefvinna, som enl. en 
biografisk uppsats afled den 8 December 1867.
skildras denne Pierre Cohorns öden temligen dermed 
öfverensstämmande. Faderns namn Toussaint namnes 
dock ej. Upsalabiskopen angifves dock riktigt vara 
Jean de Salsta, men tillhöra Bjelke-ätten, 
ehuru som vi veta han är identisk med ärkebiskop 
Jöns Bengtsson Oxenstjerna. Vidare meddelas åtskilliga 
data, hvilka tydligen äro beroende på arkivstudier i 
Avignon. Så erfara vi att Pierre Cohorn den 30 Juni 
1478 upprättade sitt testamente, som omhändertogs af 
Guillaume Zitelli, advokat i Avignon. Här 
insatte han ende sonen Jean till arftagare samt 
föreskref att om han afled i Avignon, ville han 
blifva jordad i »l'église rurale des chanoines de 
S:t Ruf» i Montfavet; dog han i Carpentras, skulle 
han begrafvas hos predikarebröderna derstädes. Man 
kan deraf sluta, att han vanligen uppehållit sig på 
dessa orter. Äfven rörande sonen erhålla vi den 
bestämda underrättelsen, att Jean Cohorn gifte sig 
med Agnes de Rhodes den 7 April 1485 (ej 1465) och 
således ej under faderns lifstid. I sitt testamente 
den 9 Januari 1516, som deponerades hos Étienne 
de Tillta, notarie i Mazan, valde äfven han
sin lägerstad i Montfavets kyrka. Vidare meddelas
faderns instruktion fullständigare, ehuru den i
motsvarande delar är ord för ord lika med det i
Magazin pittoresque intagna utdraget, något som har
sin förklaring deraf, att familjen Seguins-Vassieux
ställt denna öfversättning äfven till abbé Moutonnets
förfogande. Men det vigtigaste är, att han meddelar
den latinska inskrift, som förekommer på grafstenen,
sådan den, enligt hvad han säger, blifvit tolkad
af personer, som egnat sin uppmärksamhet åt monumentet, 
ty inskriften är svårläst och flödar af abbreviationer. 
Den bifogade afbildningen af grafstenen, i smärre detaljer 
något olik den i Magazin pittoresque meddelade, har 
emellertid icke återgifvit inskriftens utseende eller 
anordning. Vi aftrycka här nedan denna inskrift efter 
Moutonnet och skola derpå meddela några utdrag af 
instruktionen, då bådas uppgifter synas i väsentlig mån 
stödja hvarandra. Grafstenens inskription har tolkats på
följande sätt:

HIC JACET NOBILIS ET ILLUSTRIS PETRUS DE COHORNO,
SUECUS, UPSALIÆ EPISCOPI FAUTOR IN ELECTIONE
CRISTIERNI, IN EJUS GRATIA CAMBELLANUS CASTRISQUE 
PRÆFECTUS. VICTORE STENO STURO IN DANIAM VENIT. 
REGEM ROMAM COMITATUS, IBI DANUM FAVORIS ÆMULUM 
SINGULARI PUGNA DELEVIT. INDE UTRINQUE EXULEM
GALLIA SUSCEPIT, JOANNE FILIO COMITANTE JULIANUM
DE RUVERE; MONTEQUE VERE FAVENTI PIE VIXIT JUXTA
AVENIONEM. OBIIT X JULII M°CCCC°LXXIX°.
JOANNES DE COHORNO FILIUS, SEDATA PROCELLA, PATRIS
MEMORIAM RESTITUIT DUNTAXAT M°CCCC°LXXX°VIº.

Det är uttydt:

Här hvilar den ädle och lysande Petrus af Cohorn,
en svensk man, som understödde biskopen i Upsala
vid Christians val, genom hans nåd kammarherre och
fältöfverste. Efter Sten Stures seger kom han till
Danmark. Beledsagande konungen till Rom, dödade han
der i en duell en dansk, medtäflare i hans ynnest. I
dubbelt hänseende landsflyktig erhöll han derefter en
fristad i Frankrike, under det att hans son Johan fick
åtfölja Julian de Ruvere, och i Montfavet, denna i
sanning gynsamma ort,Anspelning på namnet.
nära Avignon tillbragte han sin lefnad i fromhet. Han afled 
den 10 Juli 1479. Sonen Johan af Cohorn lät, sedan stormen 
stillats, omsider uppresa faderns graf minne"I 
dubbel betydelse: återupprätta fadrens minne. 1486.

Enligt den franska tolkningen lyder begynnelsen af
Peter Cohorns instruktion till sonen på följande sätt:

»Jag märker, min son, att mitt slut nalkas och att
slutet på mina mödor närmar sig med stora steg,
men förrän jag inträder på den väg, som är oss alla
förelagd, vill jag lemna dig såsom ett testamente
några faderliga råd, sådana som jag fordom mottog af
min fader, då han låg på sin dödssäng. Han anbefallde
mig framför allt Gudsfruktan, omsorg om mitt rykte
och min ära och slutligen inträde i furstens tjenst
(le service du prince)».Nämligen hos kon. 
Christian. Efter att han talat om
gudsfruktan, som bör leda våra handlingar, framhåller
han, att i afseende på sitt uppförande mot andra
skall man rätta sig efter olika omständigheter. »Det
gifves tre slags menniskor i vanliga lifvet,
sådana som stå högre än en sjelf, sådana, som
äro ens jemlikar och sådana som äro underordnade.»
Beträffande de förstnämnda t. ex. furstar, säger han,
kan man icke hafva nog vördnad och aktning for dem,
då af deras godtycke vår lycka och olycka beror, och
de äro Guds ställföreträdare på jorden, på hvilkas
majestät man icke ostraffadt förgriper sig i ord och
handling, såsom en olycklig erfarenhet alltför väl
lärt mig. Härutinnan behöfver jag ej anföra främmande
exempel, då de träffas i vårt eget hus. Ack, hvem
känner ej den storm, som bragt oss i qvaf. Vi ha
lemnat våra vänner, våra anhöriga, vår egendom, vårt
fädernesland, vi ha genomtågat nästan hela Europa,
ströfvande från rike till rike under Christian I:s
standar. Slutligen anlända vi till Rom, den kristna
verldens hufvudstad, och liksom om ödet sparat mig för
ett ännu sorgligare skeppsbrott, blef denna stad, som
för oss bort vara en fridens och lugnets ort, för mig
skådebanan för en ödesdiger storm. Återkalla för ett
ögonblick i ditt minne denna förbannade afundsjuka
(cette maudite jalousie), denna olyckliga duell,
denna ödesdigra seger, som kom onåden att efterträda
gunsten och som i samma graf sänkte min vederdeloman
och min furstes hela tillgifvenhet. Derpå flykt,
landsflykt, med ett ord källan till alla olyckor,
som hopat sig öfver oss. Det är ett dåligt exempel,
som en far gifvit sin son. Men jag bör ock säga dig,
att min orubbliga trohet mot Christian, oaktadt min
onåd, är ett exempel, som du bör efterfölja. I denna
min lyckas fullständiga undergång, har man väl kunnat
förmå mig att bryta min svurna ed mot denna fromma
furste för att kasta mig in i motpartiet? Har man hos
mig kunnat skönja tecken till ostadighet och lättsinne 
genom att sluta mig till riksföreståndaren Sten Stures
fanor? Denna påfliga stad Avignon synes mig tusen
gånger angenämare än Sverige, så aflägset som det är,
och landsflykten har för mig mer behag än vistelsen
i mitt fädernesland, då ingenting ligger mig mer om
hjertat än att hålla min ed och bevara min trohet. Ty
märk, min son, att eden är ett högtidligt och heligt
löfte, och ett till en furste svuret löfte, hvartill
man tar Gud till vittne, bör ock obrottsligen hållas
för att en dag lända till vårt bästa och kanske till
och med i närmaste framtiden åter upprätta vårt fallna
hus. Och för detta ändamål bör du icke försumma något,
som kan dertill bidraga: framför allt betjena dig
af kardinalen della Roveres mäktiga inflytande och
vänskap, det skall icke vara onyttigt för att främja
detta verk. De välgerningar, som vi af honom mottagit,
äro så stora, att de aldrig kunna glömmas: med hvilken
godhet mottog han oss ej i sitt palats efter min
onåd. Genom sitt beskydd räddade han oss och hjelpte
oss med sina penningeunderstöd. Det är vid den tid,
då han i egenskap af biskop reste till Avignon, han
erbjöd oss denna påfliga stad såsom en säker hamn
efter skeppsbrottet. Med ett ord han har hopat på
oss så många välgerningar, att ditt rykte lede om du
bruste i erkänsla. Det är derföre, som jag anbefaller
dig att hafva allsköns aktning och vördnad för denne
kyrkans furste och denne lysande vän. Jag bör ej
heller med tystnad förbigå den ädle Johan af Rhodes,
till hvilken vi stå i så betydliga förbindelser: han
är vår tröst i smärtan, vår rådgifvare i affärerna,
vår oskiljaktige ledsagare i landsflykten. Du skall
förblifva i hans hus i egenskap af adoptivson; han
skall fullkomligt fylla en god faders pligter emot
dig. Din heder fordrar då, att du äfven mot honom
uppför dig såsom en tacksam och vördnadsfull son ...

Sedan han gifvit sin son några råd huru han skall
uppföra sig mot underordnade och uppmanat honom att
läsa historiska arbeten, för att bilda sin själ och
hemta lärdomar, afslutar han sina förmaningar sålunda:

»Farväl, min son, och ehuru ditt goda lynne och din
hänsynsfullhet för mig mycket lindrat landsflyktens
vedervärdigheter, skall du göra dem ännu lättare, om
du under den korta lifstid, som ännu återstår mig,
tar hänsyn till dessa råd och en dag visar att du
icke vanslägtats från dina förfäders dygd.»

Man ser huru furstegunst, ära och rykte spelar in, om
ock ej på något oädelt sätt i dessa lefnadsregler för
den adlige ynglingen. Men märklig är frånvaron af all
hänsyftning på helgonen och kyrkans andliga patroner,
som eljest gå igen i medeltida handlingar. De
verldsliga patronerna ansågos förmodligen vid denna
tid för kyrkans andliga förfall förmå mera.

Till hvad vi här ofvan framställt om grafstenen och
dess egare kunna vi slutligen lägga en uppgift hemtad
ur Vivien de St. Martins stora geografiska lexikon,
som i artikeln Montfavet 
omtalar att kyrkan derstädes innesluter en graf
öfver Pierre Cohorn, danske konungen Christians
premierminister(!).

För att vinna fast fot och tillbörlig säkerhet
i hela denna från begynnelsen onekligen dubiösa
sak, har det synts af högsta vigt att få noggrann
kännedom om grafstenens utseende och grafskriftens
rätta lösning. Mot de i Magazin Pittoresque och i
Chronique de Montfavet meddelade teckningarne höjde
sig vissa betänkligheter. Mustascher och pipskägg
voro en i medeltiden okänd mansprydnad. Bilderna,
ehuru i det hela någorlunda likartade, företedde också
vissa olikheter. Genom anbragta slagskuggor syntes
den i Magazin pittoresque afbildade riddaren höja
sig öfver stenens plan, under det att afbildningen i
abbé Moutonnets skrift inskränkte sig allenast till en
konturbild. Vapenbilderna i det Cohornska sköldemärket
voro äfven omkastade. Dessutom föreföll det underligt,
att en så lång inskription kunde rymmas på grafstenens
rand, på samma gång äfven inskriftens latin lockade
till åtskilliga språkliga konjekturer.

Genom benägen medverkan af filosofie licentiaten
K. V. Brusewitz, hvilken för några år sedan vistades
i Avignon för språkstudier,Såsom en egen 
tillfällighet och ett bevis att ätten
Cohorns alla grenar ej äro utdöda må meddelas, att
lic. Brusewitz under sin vistelse i Avignon, utan att
känna hela denna historia, gjorde bekantskap med en
yngre man Cohorn, som lefde der under temligen tryckta
ekonomiska förhållanden. Han blef presenterad såsom
härstammande från en svensk eller, enligt hans egen
uppgift, dansk ätt. lyckades det att af
konstfotografen derstädes monsieur Michel, som på min
begäran reste ut till Montfavet, förvärfva en skarp
fotografisk afbildning af Peter Cohorns grafsten,
och det är denna afbildning, vi här meddela i något
förstorad reproduktion.

Och genom denna i de minsta detaljer trogna bild
häfvas nu alla betänkligheter, som väcktes med
anledning af de förra afbildningarne, hvilka vid
jemförelsen visa sig i hög grad otillförlitliga
och alls icke träffa likheten. Sålunda konstateras
att Cohorns gestalt på grafstenen ej är i relief,
att han ej bär skägg, men företer ett temligen groft
drag kring munnen -- i parentes sagdt af gammaldags
svenskt tycke -- som af en ouppmärksam tecknare kunnat
missuppfattas. Inskriftens längd förklaras ock mycket
enkelt genom det utomordentligt konstmässiga sätt,
hvarpå skulptören begagnat sig af utrymmet och anbragt
sina abbreviationer. Trots originalfotografiens
skärpa förekomma visserligen ett par otydliga ställen
i grafstenens text, beroende på svårigheten att
i kyrkans dunkla kapell finna tillräcklig jemnt
fördelad dager, men om man med förstoringsglas
noggrant skärskådar afbildningen, måste man 
erkänna att den af Moutonnet ofvan meddelade inskriften
synes i det allra närmaste rätt läst och att vi
sålunda ej längre hafva skäl att hysa tvifvel om
sanningen af den berättelse, som grafstenen med
sitt tysta språk aflägger. Det är blott ett par
obetydliga afvikelser, som vi iakttagit, men som
icke i något väsentligt afseende ändra inskriftens
betydelse. I stället för in ejus gratia förefaller
det blott stå ejus gratia, hvilket ock gifver bättre
latin. Läsningen in synes ha uppkommit derigenom att
slutbokstafven i det föregående ordet Christierni af
stenhuggaren oriktigt fördubblats Christiernii, men då
den saknar streck öfver sig, kan den sålunda ej läsas
för in. I stället för in Daniam venit står in Daniam
migrat eller kanske rättadt till det bättre migravit,
hvilket obetydligt ändrar meningen från kom han till
Danmark till öfverflyttade han till Danmark. Skadad
är grafstenen egentligen blott på två ställen, i det
att de tre första bokstäfverna i namnet Sturo äro
utplånade, men det föregående Steno är fullkomligt
tydligt, så ock i orden Joannes de Cohorno filius
framträda de två sista bokstäfverna i Cohorno ej. Den
bifogade afbildningen ger för öfrigt tillräcklig
upplysning om grafstenens hela utseende och anordning.

Sedan vi nu fullständigt konstaterat grafstenens
latinska text, visar sig att Peter Cohorns ofvan
framställda historia i sjelfva verket utgör en
parafras öfver denna text, om man nämligen derifrån
undantager namnen på hans närmare anhöriga i Sverige
och på hans danska rival, om hvilka hvarken inskriften
eller instruktionen lemna någon upplysning. Hvad som
i inskriften till en början fäster vår uppmärksamhet
är saknaden af titeln dominus framför Peter Cohorns
namn, hvilket väl antyder att han ej tillhörde det
högre ridderskapet, utan blott innehade en väpnares
rang, så ock att hans tjenstebefattningar såsom
kammarherre och fältöfverste ej behöfva betyda att
han intagit någon utomordentligt framstående plats,
än mindre en premierministers, i konung Christians
följe. Rivalitetens anledning mellan honom och hans
danska motståndare kan man ej heller med bestämdhet
läsa ut ur inskriften. Att han lefde ett fromt lif
der i Montfavet (pie vixit) betyder ej att han sjelf
ingått såsom munk, i hvilket fall sonen förmodligen
ej kunnat så afbilda honom på grafstenen, som han
gjort. Men det är ett par andra ord i inskriften,
som äro egnade att fästa vår särskilda uppmärksamhet:
jag menar det närmare slutet förekommande uttrycket
sedata procella, »sedan stormen stillats». 
För sig taget skulle detta uttryck här på grafstenen förefalla 
ganska dunkelt och omotiveradt, men det finner
sin fulla belysning och förklaring genom faderns
instruktion till sonen. Vi sågo huru han der liknade
det olycksöde, som drabbat honom, vid en storm, hvari
han och sonen ledo skeppsbrott. Genom detta i all sin
enkelhet sköna uttryck antydes på en gång, att faderns
oroliga hjerta ändtligen fått hvila i grafven och att
genom sonens giftermål hopp om lyckligare tider för
hans ätt nu inträdt. Så vidt jag förstår innebära just
dessa på grafstenen inristade ord det allra starkaste
och mest afgörande bevis för det i Vassieuxska
familjens ego befintliga dokumentets äkthet.

Om vi nu gå närmare in på inskriftens sakliga
innehåll, är det i synnerhet tre momenter i vår
nordiska historia, som beröras i denna inskrift:
Christians val till konung, Sten Stures seger och
konungens resa till Rom. Om de två förstnämnda
momenterna kunna vi inskränka oss till blott få ord.

Vi erinra om att unionskonungen Christofer af Bayern
hade dött den 6 Januari 1448, hvarvid bröderna
Bengt och Nils Jönssöner (Oxenstierna) utsågos till
riksföreståndare. Unionsvänner i samma mån det var
förenligt med egen hersklystnad, ville de tydligen
verka för valet af en med Danmark gemensam konung. Men
innan någon öfverläggning kom till stånd, hade det
fosterländska partiet i Sverige redan den 20 Juni
genomdrifvit Karl Knutssons val till inhemsk konung,
under det att Danskarne först i slutet af Augusti
enade sig om Christian af Oldenburg, hvilken på samma
gång han satte Danmarks krona på sitt hufvud förmälde
sig med Christofers enka Dorothea af Brandenburg. Så
kämpade båda en tid om Norges krona, men Karls parti
var alltför svagt och han måste gifva vika. Derpå
flyttades striden till Sverige. Redan från början hade
Karl i Oxenstiernorna sina hätskaste motståndare och
sedan erkebiskopen Jöns Bengtsson slutligen öppet
höjt upprorsfanan, blef Karl slutligen nödsakad
att öfvergifva sitt rike och fly till Danzig. Och
midsommaraftonen 1457 blef konung Christian efter ett
brådstörtadt val nu äfven utvald till Sveriges konung.

Med Sten Stures seger kan tydligen icke menas annat
än slaget på Brunkeberg, som stod den 10 Oktober
1471, hvarefter kon. Christian, som sjelf sårades i
drabbningen, återvände till Danmark och aldrig vidare
kom att beträda Sveriges jord.

Det sista momentet, kon. Christians Romafärd, är
deremot kanske icke så allmänt bekant här i Sverige,
och derföre torde en kort framställning af denna på
sin tid epokgörande tilldragelse 
här inflyta. Redan de äldre danska historieskrifvarne
hade åtskilligt att förtälja om denna färd, men
det är först på senare tider en mera noggrann
redogörelse sett dagen. I de italienska arkiven,
särskildt i Milano, hafva flera hundra bref och
aktstycken påträffats och äfven i åtskilliga städer,
hvilka konungen berörde under sin resa, har man
i stadsprotokollen och andra handlingar funnit
upplysningar om färden, hvilken man kan följa nästan
dag för dag. År 1871 publicerade danska kammarherren
F. Krogh i tidskriften For Romantik og Historie en
berättelse med användning af detta nya material, men
det är först professor C. Paludan-Müller, som gifvit
en mera genomgående kritisk-historisk framställning
af hela resan, dess syfte och förlopp, i en uppsats i
Dansk Historisk Tidskrift (Raekke 5 Bd 2 1880--81). Ur
denna intressanta skildring meddela vi några drag,
som stå i samband med vårt ämne.

År 1474 den 9 Januari, söndagen efter Helga tre
kungars dag, drog kon. Christian ut från Segeberg med
ett ridande följe af omkring 150 personer, adelsmän
och tjenare. Till konungen slöto sig hertig Johan af
Sachsen-Lauenburg, Burchard grefve af Mülingen och
herre till Barby samt Ludvig grefve af Helfenstein. Af
konungens egne män nämnas tvenne lagkunnige Henrik
Sankenstedt och Herman Reinszberger, af hvilka den
förre i synnerhet tjenstgjorde såsom konungens orator,
enär han sjelf ej kunde tala latin. Såsom konungens
kansler medföljde prosten Albert Clitzing, som var den
vigtigaste politiske personen i konungens svit. Krogh
nämner en kaplan Nilssen och några andra andliga,
dock ovisst om de deltagit i färden. Resan skedde
till häst, kavalkaden räknade omkring 200 hästar,
af hvilka en del förde packsakerna. Alla deltagare
voro klädde i en slags pilgrimsdrägt af svart tyg med
svart kappa och prydd med påsydda hvita band. Men att
färden icke var strängt religiös, åtminstone innan
man kom närmare Rom, bevisas deraf, att resenärerna
deltogo i åtskilliga verldsliga förlustelser. I
ett afseende reste de dock som pilgrimer: de togo
klostrens gästfrihet i anspråk, hvilket i betydlig
mån minskade utgifterna, som i alla händelser
voro stora. Man finner hurusom kon. Christian,
som ständigt led brist på penningar, före resans
anträdande mot pant af egendomar och inkomster
upplånat stora summor. Respenningarne räckte likväl
ej till, ty på återfärden måste han låna ett par
tusen gyllen af hertigen af Milano. Rom var målet:
»Unnse pelegrination to Rome» benämner konungen sjelf
sin färd. Ryktet var utspridt att konungen skulle hos
påfven söka aflösning från en resa till den heliga
grafven, som han en gång i stor lifsfara skulle ha
lofvat, men resan hade långt mer politiska syften,
såsom Paludan-Müller mycket skarpsinnigt framhåller.

Efter ett besök i Ansbach hos kurfursten Albrecht af
Brandenburg, hvilken var rätt farbroder till konung
Christians gemål och den mest betydande personen i
kejsarens råd, drogo de i kurfurstens 
sällskap vidare till Rotenburg, der kejsar Fredrik
befann sig, och här mottog konungen den 14 Februari
1474 högtidligen i kurfurstens närvaro grefskapet
Holstein och Stormaren med Ditmarschen, såsom
kejserligt län, på samma gång grefskapet upphöjdes
till hertigdöme. Härvid är att märka, att han några
år förut löst till sig anspråken på Holstein af sin
broder grefve Gerdt och grefven af Schauenburg. Denna
lösen utgick i stora summor, och de skatter, som han
i anledning häraf pålade sina riken, minskade i hög
grad den popularitet, han eljest genom sitt personliga
uppträdande kunnat vinna.

Redan följande dag den 15 Februari lemnade
kon. Christian Rotenburg och tog vägen öfver
Augsburg till Innsbruck, der hertig Sigismund
anstälde till hans ära en tornering på torget. Hans
väg förde honom vidare till Botzen och Meran, men
för snöhinder återvände han till Botzen för att
följa hufvudvägen öfver Trient norr om Gardasjön
till Brescia, som då tillhörde Venetianarne och
här och hvar bevisades honom ärebetygelser. Men alla
föregående festligheter förbleknade mot det högtidliga
mottagande han rönte i Milano af dess hertig Galeazzo
Sforza. Då konungen nalkades staden, mötte honom
först en skara af 400 barn svängande små fanor med
konungens och hertigens vapen och under höjande af
lefverop, derefter nalkades hertigens bröder och
rådsherrar till häst och slutligen hertigen sjelf
med ett stort lysande följe. Vid Milanos stadsport
stod hela presterskapet och helsade honom med sång,
alla klockor i stadens kyrkor ringde och husen voro
prydda med gröna guirlander. Hertigen förärade honom
4,000 dukater och andra dyrbara gåfvor. Hvad som i
synnerhet föranledde hertigen till att visa sig så
förekommande var hoppet att genom kon. Christians
bemedling få sitt hertigdöme af kejsaren upphöjdt
till konungarike. Konung Christian å sin sida
hade i sigte att åt sin son utse en brud bland
Ludvigs af Savoyen döttrar och sålunda blifva
besvågrad med hertigen. Ingenderas afsigter vunno
sin fullbordan. Färden gick derefter utför Ticino
och Po till Bologna, der konungen bevistade en juris
doktorspromotion, då bland andra Herman Reinszberger,
konungens orator, mottog sin doktorshatt. Man hade vid
denna högtidlighet i kyrkan anordnat en upphöjd plats
för konungen, men blygsamt tog han säte på en af de
lägre bänkarne, der doktorerne sutto. Detta gjorde,
säges det, godt intryck på menigheten, som i början
fattat ringare tankar om honom för hans enkla drägt
och hans okunnighet i latin. Här liksom ock i Florens
och flerestädes mottogs han med långa välkomsttal
på latin och erbjöds att intåga under öfver honom
buren baldakin, men han afböjde ständigt denna heder
under förklaring, att det icke passade för en kung,
som drog till Rom för religionens skull. I Viterbo
gjorde hans följe stort uppseende. En krönikeskrifvare
har upptecknat, att konungen förde från sitt land
en talrik skara unge män, vackra, belefvade, ljusa,
väl beridna, alla svartklädda.

För att, till påsken, som inföll den 10 April,
hinna till Rom hade kon. Christian måst förkorta sina
uppehåll på resan. Påfven Sixtus IV hade sändt honom
en välkomstskrifvelse, deri han prisade konungens
religiösa sinne, som föranledt honom att lemna sina
verldsliga 
riken och underkasta sig resans mödor. Tillika
hade han artigheten att till hans mottagande vid
Toscanska gränsen sända tvenne kardinaler, af
hvilka den ena Francesco Gonzaga var en systerson
till kon. Christians gemål. Vid Porta del Popolo
kom en väldig skara kardinaler och prelater jemte
Roms senat och adel till häst och fots honom
tillmötes. Den 6 April 1474 skedde det högtidliga
intåget i Rom. Kardinalerna förde honom först till
S:t Peters gamla basilika -- den nya Peterskyrkans
byggnad påbörjades egentligen först 1506 -- derefter
till påfven i Vatikanen. Konungen knäföll för honom
och såsom bevis på sin ödmjukhet skall han under
sin vistelse i Rom äfven burit påfvens släp och
hållit tvättfatet åt honom, när han tvättat sina
händer. Det torde sannolikt egt rum följande dagen,
Skärtorsdagen, vid ceremonien, då påfven tvättade de
fattiges fötter. Långfredagen den 8 April förehades
korskyssningen, hvarvid konungen hade sin plats mellan
de två förnämsta kardinalerna. Genom sin tolk begärde
kon. Christian tillåtelse att framträda till koret
efter alla kardinalerna. På tillfrågan om anledningen
till denna önskan svarade han: för att visa det
höga kardinalkollegiet tillbörlig ära. Påskdagen
den 10 utdelade påfven i egen person det heliga
sakramentet åt konungen och hela hans svit. Dagen
derpå öfverlemnade han till konungen såsom påfligt
vänskaps- och äretecken den invigda gyllene rosen,
som ursprungligen varit det året bestämd för dogen
i Venedig. Kon. Christian är säkerligen den ende
nordiske regerande monark, som erhållit denna
utmärkelse. Konungen bar densamma i procession
samma dag då han begaf sig till kardinalens af
San Pietro ad vincula boning. Denne kardinal var
Julian della Rovere, en brorson till påfven och
som denna dag bjudit konungen till gäst, -- och
här sammanknytes således Romafärden med ett bekant
namn på vår grafsten. Tillika biskop i Carpentras,
blef han såsom redan är omtaladt vid samma tidpunkt
utnämd till ärkebiskop i Avignon och besteg sjelf
påfvestolen under namn af Julius II, ehuru först
år 1503. Han är en af vatikanens storslagnaste
herrskaregestalter. -- Under dessa aprildagar
1474 växlades mellan kon. Christian och Sixtus IV
föröfrigt andra gåfvor: påfven skänkte konungen en
gyllenduksdrägt, ett guldkors med ett infattadt stycke
af Christi kors och andra dyrbarheter, konungen å sin
sida utan all täflan förärade påfven sill, stockfisk
och hermelinskinn från sina nordiska riken.

Men bakom alla dessa gåfvor och gengåfvor och
dessa festligheter lågo allvarliga underhandlingar
mellan konungen och den påflliga kurian. En bland de
vigtigaste rörde, såsom Paludan-Müller framhållit,
den ömtåliga frågan om ordnandet af rättigheten att
tillsätta de högre kyrkliga embetena i de nordiska
rikena, en fråga som under den föregående tiden
föranledt många slitningar och tvister. Och dessa
underhandlingar utmynnade i den bulla, som Sixtus IV
redan under kon. Christians vistelse i Rom utfärdade
den 22 April 1474 rörande dessa rättigheter, och som
äfven har sin betydelse för Sverige.Påfvebrefvet 
är tryckt i Diplomatarium Christierni Primi, udg. af 
C. F. Wegener, s. 300.
Kurian, utan tvifvel påverkad af konungens hela
personliga uppträdande, visade sig här liberal och
undfallande. På konungens ödmjuka anhållan, heter
det, gaf påfven åt konungen och hans efterkommande
patronat-och presentationsrätten till prosterierna i
Lund, Upsala, Schleswig, Åbo, Linköping och Westerås,
till dekanatet i Roskilde, till ärkedjeknedömet i
Århus, Ribe och Strengnäs, hvilka i dessa kyrkor
bildade nästbiskopliga värdigheter, vidare till
ärkedjeknedömet i Upsala, till dekanaten i Lund,
Åbo och Linköping och till prosteriet i Roskilde
och slutligen till dekanatet i Vårfrukyrkan i
Köpenhamn. Det är anmärkningsvärdt, att inga norska
kyrkovärdigheter här nämnas, men Paludan-Müller antar
med fullt skäl, att kurian ej ville härigenom försvaga
sitt under föregående stridigheter gjorda yrkande
på patronatet öfver Norges alla prelaturer. Det
skulle vara en tacksam uppgift att undersöka huru
och i hvad mån detta påfvebref i detalj tillämpades
här i Norden under de följande 50 åren till dess
reformationen tog sin begynnelse. Man har uppgifvit,
att frågan om upprättandet af ett universitet i
Köpenhamn äfven varit föremål för underhandlingar
under konungens närvaro i Rom, och sannolikt har
väl denna angelägenhet ock kommit på tal, ehuru
bullan härom utfärdades först ett år senare. Äfven
åtskilliga andra ärenden blefvo vid samma tillfälle
afgjorda. Den 27 April lemnade konung Christian Rom
och återvände ungefär samma väg han kommit. Några år
senare företog hans drottning Dorothea af Brandenburg
en liknande Romafärd.

Mellan den 6 och 27 April 1474, midt under den heliga
veckans dagar, infaller sålunda den händelse, hvarpå
grafstenens inskrift häntyder, men som undgått de
forskares kännedom, hvilka förut skildrat denna
kon. Christians resa: en svensk Peter Cohorn,
kammarherre och fältöfverste, som jemte sin
unga son befinner sig i konungens följe, dödar
i en duell under vistelsen i Rom en dansk rival,
som äfven tillhörde konungens uppvaktning. Enligt
någon tradition uppgifves den dödade varit en grefve
Scheilemberg.Namnet förefaller högeligen 
dubiöst. Kanske man härunder kunde förmoda ett Schauenburg
eller Schulenburg, båda grefliga ätter, ehuru de
slägttaflor, som förekomma i Hübners och Hopfs genealogiska arbeten, ej upptaga någon medlem af dessa ätter, som kan med bestämdhet 
utpekas såsom duellens offer. På grund af detta svåra brott 
förvisas Cohorn och dömes till landsflykt, men finner skydd
i kardinal della Roveres palats och med hans hjelp
slutligen äfven en fristad i Avignon och dess närhet,
der han efter en 4 à 5 års vistelse dör och jordas i
Montfavet. Men hans son Johan grundar här i Frankrike
en ätt, som ännu synes lefva och som har att tälja
betydande och framstående män i fransk och holländsk
tjenst, men hvilkas historia vi dock här ej äro i
tillfälle att vidare följa.Vi vilja här 
blott till närmare begrundande påpeka att enligt 
Dictionnaire de la noblesse och en handskrifven 
kompletterande anteckning af marquisen de Seguins-Vassieux 
ätten Cohorns adliga anspråk på framställd begäran af en 
baron Charles Menno Cohorn blifvit från svensk sida
intygade i en officiel handling, dat. Upsala d. 24
Dec. 1700 undert. Adolff de Palmberg, juge royal, och
kontrasign. Stal-Hamar, samt bevittnad af C. Renolt,
M. Wrangel, W. Soscher, L. C. Kronstad(!). Hvad månde
detta innebära?




Vi hafva ej funnit denne Peter Cohorns namn
uttryckligen nämdt hvarken i de omhvälfningar och
strider här i Sverige, hvari han skall hafva tagit
del, ej heller bland de personer, som omgåfvo konung
Christians person på hans färd till Rom. Men i strider
och politiska omhvälfningar ser man blott de allra
främsta männen i leden. Der stod han tydligen icke,
och konungens följe på Romafärden var så talrikt och
det embete, han beklädde, ej af sådan vigt, att han
här höjer sig öfver de öfriga. För öfrigt behöfver
fautor ej betyda att han i egen person deltagit i
konungavalet, liksom det ej heller är uttryckligen
sagdt, om ock sannolikt, att han personligen tog del
i slaget på Brunkeberg.

Men det hindrar ej att vi ändock skulle kunna
återfinna mannen i svenska och danska handlingar,
ehuru föga troligt under det ättenamn, han sannolikt
först i utlandet på grund af sitt vapenmärke
antog. Hornet i åtskilliga former återfinnes väl på
de adliga vapensköldarne från vår medeltid, liksom i
deras ättlingars i våra dagar.Exempelvis 
ätterna Horn, Gyllenhorn, Jägerhorn,
Jägerskiöld. Men dermed är frågan
ej på långt när klar. Och det kan ej heller förefalla
underligt, då man rörande hans antecedentia har så
få hållpunkter i öfrigt. Man känner ej från hvilket
landskap han härstammar, och för fadersnamnet lemnar
den franska ätteledningen ingen eller möjligen
blott vilseledande uppgift. Ty ett af de tu:
antingen är hela denna ätteledning hopgjord och
falsk, eller ock beroende på missuppfattning af
svenska namn och grundad på osäkra traditioner. I
förra fallet lönar det ej att fästa något afseende
dervid, i senare fallet skulle man kunna våga sig
på försöket att åtminstone i vissa punkter gifva
ätteledningen en någorlunda rimlig, dock alltid
osäker tolkning. Sålunda t. ex. förefaller det
under den senare förutsättningen icke alldeles
osannolikt att under detta Toussaint skulle kunna
ligga ett missuppfattadt Torsten eller Turesson
eller Tordsson, likasom af de orimliga dubbla
förnamnen det senare skulle kunna bortförklaras
såsom innehållande fadersnamnet. Men härmed är dock
i sak föga vunnet. Åtminstone har det ej lyckats mig
att genom diplomforskning eller konjekturer erhålla
någon tillfredsställande eller rimlig lösning af den
Cohornska slägtgåtan, och derföre är jag mera böjd
att antaga det förra alternativet. Måhända kan 
någon annan lyckas bättre att gifva det senare något
sken af sanning. Men äfven om det ej skulle lyckas att
påträffa denne Peter Cohorn i våra medeltidshandlingar
och binda honom fast vid någon af våra inhemska äldre
ätter, kunna vi i alla händelser ej jäfva grafstenens
intyg eller fråntaga honom hans rätt att nämnas såsom
en son, en landsflyktig son af vårt fosterland.

L. Bygdén.

*




Hertig Bengt Algotssons fäderne-slägt.

Det mörker, som länge hvilat öfver konung Magnus
Erikssons gunstling den bekante hertig Bengt
Algotssons slägt, har under de senaste årtiondena
börjat skingras. Det har påvisats, att han långt ifrån
att vara af låg börd, såsom förr påståtts, tillhörde
en af Sveriges mest högborna ätter, samt att han genom
sin farmoder fru Ingegärd Svantepolksdotter kunde leda
sin ätt upp till såväl den Sverkerska konunga-ätten
som den Danske konungen Valdemar Sejer.Illustrerad Svensk historia 2, sid. 24. Å fädernet
har dock icke hans slägt kunnat föras längre tillbaka
än till hans farfader Brynjulf Bengtsson, som nämnes
år 1310. -- Uti Nordisk Familjebok framställes det
visserligen som högst sannolikt, att denne Brynjulf
Bengtsson varit en yngre son till Östgöta-lagmannen
Bengt Magnusson. -- Då emellertid intet annat än den
gemensamma vapenbilden, lejonet, talar för detta
antagande och dessutom Bengt Magnussons slägt var
fäst vid Östergötland, men hertig Bengts åter vid
Vestergötland, torde man vara fullt berättigad att
kasta hela denna härledning såsom mindre sannolik
öfver bord, om nämligen på samma gång en antagligare
slägtledning kan påvisas.

Hertig Bengt, hans fader Algot Brynjulfsson,
farbroder Knut Brynjulfsson och fastrar Birgitta
Brynjulfsdotter, g. m. riddaren Greger Magnusson
(2 snedbjelkar), samt Katarina Brynjulfsdotter
g. m. riddaren Ulf Håkansson (Läma), förde ett
lejon i skölden, och då lejonbilden äfven föres af
Vestgöta-lagmannen Bengt 
Hafridsson,Sv. Sig. fr. Medeltiden 3: 103, 307, 308, 714; Sv. R. P. n. 17. som nämnes mellan åren 1286 och 1307, torde
vara skäl att undersöka, om ej någon slägtskap
dem emellan kan påvisas.

Som barn till Bengt Hafridsson eller hans enka
Margareta nämnas i skilda bref Folke, Ramfrid,
g. 1. m. riddaren Birger Röriksson (snedbjelke)
och 2. med riddaren Karl Tukesson (4-delad sköld)
Katarina och Kristina, stammoder för slägten 3
rosor.Sv. Hist. Tidskrift 1885, s. 172. Af dessa lefde
Ramfrid Bengtsdotter längst och i sitt sista testamente af år 1358Sv. R. P. n. 384. nämner hon som fränder herr Folke 
Knutsson, domprost i Skara, som äfven nämnes bland 
hennes arfvingar, Magnus Gregersson och Algot Bengtsson. 
Folke Knutsson var son till fru Ramfrids syster Kristina. 
Magnus Gregersson var son till riddaren Greger Magnusson
(2 snedbjelkar) och Birgitta Brynjulfsdotter (lejon)
en dotter till Brynjulf Bengtsson och således faster
till hertig Bengt Algotsson (lejon). Algot Bengtsson
var lagman i Vestergötland, förde i vapnet ett
griphufvud och var sonson till den bekante lagmannen
Algot Brynjulfsson. Att äfven han var slägt med
hertig Bengts förfäder framgår af ett år 1322 af fru
Ingegärd Svantepolksdotter på Händelö utfärdadt bref,Sv. D. 3, n. 2333. där han jämte Greger Magnusson (2 snedbjelkar) samt
fru Ingegärds söner Knut och Algot Brynjulfssöner
(lejon) namnes som beseglande. - För slägtskap
mellan fru Ramfrid Bengtsdotter sjelf och Brynjulf
Bengtssons barn talar vidare den omständigheten,
att herr Gregers Magnusson (2 snedbjelkar) samt Knut
och Algot Brynjulfssöner beseglat (1332) ett af henne
utfärdadt bref.Sv. D. 4. n. 2942.

Då således såväl Bengt Hafridsson som hertig
Bengt Algotsson och hans fäderneslägt i vapnet
föra ett lejon, då de båda äro närmast bundna
vid Vestergötland, då vidare Bengt Hafridssons
dotter fru Ramfrid Bengtsdotter och hertig Bengts
fader hafva gemensamma fränder och då till sist
fru Ramfrid sjelf tyckes vara slägt med hertig
Bengts fader, förefaller det mig högst sannolikt,
att hertig Bengts farfader Brynjulf Bengtsson varit
en son till Vestgöta-lagmannen Bengt Hafridsson
och äldre broder till fru Ramfrid Bengtsdotter. --
Rörande Bengt Hafridssons och Bengt Algotssons
slägtförbindelser i öfrigt, hänvisar jag till en
uppsats af mig i Sv. Historisk tidskrift 1885. s.
172 och till H. Hildebrands slägttafla i Illustrerad
Svensk Historia, 2, s. 24. 

K. H. K.

*



Släkten Leijonhufvud-Lewenhaupt
under medeltiden.

I femte årgången af »Svenska Ättartal» finnes å
sid. 307 införd »Slägten Lejonhufvuds (Lewenhaupt)
härstamning», utarbetad af K. H. Karlsson. Denna
artikel har gifvit mig anledning att taga de där
uppställda antagandena i närmare granskning. En del af
forskningarna hafva visserligen som bestämda fakta,
redan användts i historiken på släkten Leijonhufvud
i »Svenska Adelns Ättartaflor ifrån 1857», men må
det tillåtas mig att härnedan något mera detaljeradt
framställa resultatet af dessa forskningar, dock i
så sammanträngd form som möjligt.

Först några ord om de i riksarkivet befintliga
handskrifna släktböcker, hvilka jag alla genomgått,
och hvilka äro författade på 1500- och 1600-talen.

Våra dagars kritiska forskare hafva sedan länge
upphört att obetingadt lita på dessa släktböcker,
men det torde dock må hända vara af intresse
att se huru forna tiders forskare framställde
släkten Leijonhufvuds härstamning så väl på
fädernet som mödernet. -- Hvad härstamningen
på fädernet beträffar anföres till exempel i en
släktbok från 1560-talet [Riks. A. Geneal. H. 44],
att Abraham Kristiernssons fader skulle hetat
Kristiern Abrahamsson och farfader »Her Abram»;
i en släktbok af Rasmus Ludvigsson, sannoligt
från 1569 [Riks. A. Geneal. H. 45] säges Abraham
Kristiernssons fader hetat »Christer Gregersson
till Brunsberg» och farfader »Greger Christersson»,
hvilkens fader skulle hetat Kristiern Brodersson och
farfader Broder i Kärr i Halland [släktledningen
förekommer äfven i Riks-A. Geneal. H. 19 och
H. 2. b.]; en annan släktbok af Rasmus Ludvigsson
[Riks-A. Geneal. H. 42], uppställer som Abraham
Kristiernssons fader Kristiern Brodersson och
farfader Broder Svensson [släktledningen förekommer
äfven i Riks-A. Geneal. H. 6]; en annan släktbok
[Riks-A. Geneal. H. 41] uppgifver som Abraham
Kristiernssons fader Kristiern Brodersson och
farfader Broder i Kärr; i en släktbok från 1588
[Riks-A. Geneal. H. 11] säges Abraham Kristiernssons
fader hetat Kristiern Gregersson till Brunsberg,
farfader Greger Kristiernsson och farfarsfar
Kristiern Brodersson; Erik Abrahamssons stamtafla
[Riks-A. Geneal. H. 21 a] uppgifver Abraham
Kristiernssons far vara Kristiern Gregersson till
Brunsberg, farfader Greger 
Kristiernsson till Ellholmen, farfarsfar Kristiern
Brodersson Riddare och farfarsfarfar Broder;
den i allmänhet kritiske Peder Månsson Utter
uppställer ungefär samma härledning som den
sistnämnda. Sammanfattar man nu dessa uppgifter
kommer man till det märkliga resultatet att Abraham
Kristiernssons fader skulle hetat antingen Kristiern
Abrahamsson, eller Kristiern Gregersson, eller
Kristiern Brodersson, att hans farfader skulle hetat
antingen »Abraham», eller Greger Kristiernsson, eller
Broder Svensson, eller Broder i Kärr samt att hans
farfarsfarfar skulle varit antingen Broder i Kärr i
Halland, eller Broder. När man ser allt detta virrvarr
vore man nästan böjd att helt och hållet förkasta alla
släktböckernas alla obestyrkta uppgifter, men bevis
för delar deraf, eller för någon af härledningarna i
dess helhet kan ju möjligtvis hafva funnits, äfven
om det under tidernas lopp på ett eller annat sätt
förkommit. -- Angående släktens härstamning på mödernet
eller om Abraham Kristiernssons moders, farmoders och
farfaders moders släkter hafva släktböckerna äfven
temligen motsatta uppgifter.

Den gård på Selaön i Södermanland, som ännu i dag bär
namnet Brunsberg, är så att säga utgångspunkten för
släktens historia. År 1356 28/10När uppgiften är hämtad ur tryckta medeltidshandlingar anföres ej källan. köper »Christiern i Brunzebierghe» 
på Selaön jord i »Medalhwallum»; 1365 6/11 köper Kristiern, 
domare på Selaön, jord i Öfre Valla; år 1413 7/7 säger 
»skæeligen man Gregers i Brundzbærghe» sig hafva de i en 
åkerfjäll i »Wallum» efter som han var jordägande i byn; 
år 1425 10/5 [Riks-A. Pergb.] köper Kristiern Gregersson, 
»boende i Brunsberge», jord i Yttre Valla i Ytter Sela 
socken till sina arfvingars everdliga ägo, samt 1438 23/3
[Riks-A. Pergb.], jord i »Qvikstum i Thorsergis (Thoresund) 
socken i Silbo härad». År 1462 nämnes »greger christiernsson 
oc abram christiernsson» på sådant sätt att de otvifvelaktigt 
äro bröder [Dansk Riks-A. Häradsdombok 1547 sid. 148]; 
år 1463 2/7 [Riks-A. Pergb.] säljer »Grehers Christiernsson»
en »gaardh på Ytraselo, hetande Medelwalla, i Silbo herradhe 
liggiandes». Abraham Kristiernsson gifver 1471 1/7 [Riks-A. Pergb.] 
sin hustru i stället för 600 mark, som hon förut fått i morgongåfva, 
bland annat en gård i Brunsberg, hufvudgärden »Quiksta i Torssoka» 
(Thoresund), en gård i Valla och jord i det andra Valla.

Med stöd af det ofvan anförda synes med säkerhet framgå att de nämnda personerna stå i släktskapsförhållande af fader och son till hvarandra. 
Abraham Kristiernssons fader var således Kristiern
Gregersson, hans farfader Greger, omnämnd 1413, och
hans farfarsfar Kristiern, omnämnd 1356. Tager man i
betraktande de tider, under hvilka de anförda olika
personerna omtalas, finnes ej heller något hinder i
vägen för rigtigheten af ofvannämnda släktförhållande.

Kristiern i Brunsberg, som omtalas 1356 och 1365,
finnes äfven omnämnd 1373 10/2, som fastevittne, 1379
18/10 [Danska Riks-A. Pergb. Södermanland n:o 29],
1380 26/10 [Danska Riks-A. Pergb. Södermanland n:r 32]
och 1380 [Uppsala Bibliotek Pergb.] som vedervaruman.

Kristiern Gregersson omtalas som nämndt år
1425 och 1438, men förekommer äfven 1427 30/3
[Riks-A. Pergb.] som grefve Hans af Everstein fogde
på Openstens slott och 1430 3/11 [Riks-A. Pergb.] i
ett bref dateradt Opesten. Abraham och Greger
Kristiernssöner nämnas första gången 1462, och
Kristina Kristiernsdotter, som, enligt hvad af
nedanstående synes, var deras syster, omtalas första
gången 1453 22/1 [Riks-A. Pergb.], och då som Nanne
Kärlings hustru.

Hvad Abraham Kristiernssons farfars giftermål med
en dotter till riddaren Broder Svensson, (+. 1436)
och hans farfarsfars giftermål med Margareta
Valdemarsdotter (Folkunge) angå, har jag under mina
forskningar ej funnit några urkunder, som tala därom,
och instämmer i doktor K. H. Karlssons åsigt, att
dessa giftermål ej äro sannolika. Frågan om, med
hvilka Abraham Kristiernssons farfar och farfarsfar
varit gifta får således ännu lämnas öppen. Beträffande
åter hans faders, Kristiern Gregerssons, gifte med en
dotter till en Peder Eriksson, hafva forskningarna med
säkerhet gifvit vid handen, att ett sådant ägt rum,
samt att Peder Eriksson ej var af Urupska släkten,
och att hans hustru tillhörde Tjurhufvudsläkten.

År 1400 [Kammar-A. Afskrift å papper], pantsatte 
riddaren »Mattes Göstaffsonn» sitt arfvegods Landbotorp 
i Håsvika socken i Kinds härad till riddaren Abraham 
Brodersson, hvilken 1407 [Kammar-A. Afskrift å papper] 
gaf det till »medgift» till sin sven Peder Eriksson och 
dennes hustru »Christine Toresdotter». År 1501, tisdagen
i fastlagsveckan [Kammar-A. Afskrift å papper], bevisade 
Abraham Kristiernssons änka inför riksens råd i Stockholm 
att Abraham Kristiernsson, hon och hennes föräldrar hade 
obehindradt ägt Landbotorp sedan den tid det pantsattes 
till Abraham Brodersson. - Då man vet att Abraham Kristiernsson
med sin hustru ej fick Landbotorp, kan hans änka
med »hennes föräldrar» ej mena annat än sina
svärföräldrar och förfäder på mannens sida.
Af det föregående hafva vi sett, att Abraham
Brodersson, Peder Eriksson och »Christine
Toresdotter» ägde Landbotorp, och voro de
således Abraham Kristiernssons släktingar på
fädernet eller mödernet. Urkunderna lämna inga
bevis för deras släktskap på fädernet,
hvarför således endast återstår deras släktskap med
honom på hans möderne. Abraham Kristiernsson fick
således Landbotorp efter sin moder, hvilken måste ärft
det efter sina föräldrar. -- Kunna nu Peder Eriksson
och »Christine Toresdotter» med afseende
på tiden, när de lefde, vara Kristiern 
Gregerssons svärföräldrar? De gifte sig 1407
och fingo då Landbotorp, som ligger i
Västergötland, och kunde 1427, då Kristiern Gregersson
var fogde på Opensten i Västergötland, hafva
haft en fullvuxen dotter, med hvilken Kristiern
Gregersson ingick giftermål. Den senares dotter
Kristina Kristiernsdotter gifte sig 1453
och behöfver således ej hafva varit född
före 1427. Häraf ses tydligen att årtalen ej
lägga hinder i vägen för den nyss framställda
frågans jakande besvarande. --

Gifva urkunderna något vidare stöd för Abraham
Broderssons, Peder Erikssons och »Christine
Toresdotters» släktskap med Abraham Kristiernssons
moder? -- År 1462 [Danska Riks-A. Häradsdombok
1547] omtalas, att »Karl erengisslesson paa sind
høstrues wege greger christiernsson oc abram
chrisstiernsson aff waben hagde seldt sckøtt oc
affhendtt fra them oc theras arff-j. till H.
aaghi axelsson ritth. wtj Hiuleberg oc hans
arff-j. halff-delen aff en gardtt liggends i för:e
Synd Hallandtt i Reffuinge sogen heder Bororp -- -- --
-- -- -- -- Som them war tillfallend till arff på 
theras mørne epther Suendt tuordtson.» År 1472 
12/2 [Riks-A. Perg.] tillät Sten Sture att Abraham 
Kristiernsson fick behålla alla de gods, som Broder 
Svensson och Clawis Nichlisson hade köpt till hans behof. 
De tvenne senare voro antagligen på något vis släkt 
med Abraham Kristiernsson. Broder Svenssons fader 
var Sven Toresson, som bodde i Öddislef 1436 20/12 
[Riks-A. Pergb.], och ägde denne »Swen Tordsson» i 
Ødesslöff flera gårdar i Halland [Danska Riks-A. 
Personal-historisk Samling. Åke Axelssons jordbok]. 
Af det ofvansagda framgår att Abraham Kristiernsson 
och hans syskon på sin moders sida voro släkt med 
Sven Toresson och hans son Broder Svensson.
Abraham Brodersson, Sven Toresson, Broder Svensson,
Peder Eriksson och »Christine Toresdotter»
voro således släkt med Abraham Kristiernssons
moder. Halfva Bororp ärfdes af Abraham Kristiernsson
och hans syskon på deras moders sida efter Sven
Toresson. -- Kan deras moder hafva varit dotter till
Sven Toresson? Broder Svensson dog 1436. Hans fader
Sven Toresson ärfde flera gårdar i Halland efter
honom [Danska Riks-A. Personalhistorisk Samling. Åke
Axelssons jordbok], som således ej hade några barn,
hviket härnedan skall visas. Hade Broder Svensson haft
någon syster, och hon varit Abraham Kristiernssons
moder, skulle hon och Sven Toresson efter Abraham
Kristiernssons änkas bevisföring ägt Landbotorp,
men denna egendom finnes ej omnämnd i urkunderna
i sammanhang med Sven Toresson, hvadan Abraham
Kristiernssons moder ej kunnat vara dotter till Sven
Toresson. Halfva Bororp hade således icke ärfts
efter Abraham Kristiernssons morfader, utan stod
Sven Toresson i annat släktförhållande på mödernet
till Abraham Kristiernsson. Abraham Brodersson och
Sven Toresson förde båda tjurhufvudet och hörde
utan tvifvel till samma ätt. Den förstnämnde gaf som
ofvan anförts till sin sven Peder Eriksson vid dennes
bröllop med »Christine Toresdotter» som »medgift»
godset Landbotorp, hvilket han fått i pant för 600
mark. Någon anledning för en så pass stor gåfva
skulle naturligtvis hafva funnits, och kan den
ej sökas i det förhållande att Peder Eriksson var
Abraham Broderssons sven, utan måste utan tvifvel
härleda sig från något släktförhållande mellan honom
och Peder Eriksson eller dennes hustru »Christine
Toresdotter». Den senare ägde 1407 Landbotorp, hvilket
varit i Abraham Kristiernssons mödernesläkt alltsedan
år 1400, och Abraham Kristiernsson ärfde på sin moders
sida Sven Toresson, som 1407 och 1415 5/11 [Uppsala
Bibliot. Pergb.] kallas för »Sven Thoresson». Sven
Toresson var icke Abraham Kristiernssons morfader,
utan broder till »Christine Toresdotter», hvilken
således varit Abraham Kristiernssons mormoder och
var af den s. k. Tjurhufvudsläkten.

Angående den släkt, till hvilken Peder Eriksson hörde,
lämna ej urkunderna något bevis, men säkert är att
han ej hörde till Urupssläkten.

I doktor Karlssons nämnda afhandling finnes tills
slut ett uttryck, nämligen, »skælig man», som
skulle vara detsamma som »(bonde eller möjligen lägre
frälseman)». Detta anser jag icke vara riktigt. År
1413 7/7 omnämnes »Gregers i 
Brundzbærghe» eller Abraham Kristiernssons farfader
som »skæligen man». Nämnda år och dag kärade
Gregers i Brunsberg vid räfstetinget i Strängnäs
»oppa en fiæl i Wallom i enne ængh». Biskop
Anders i Strängnäs var jordägande i »fiælen»
och i byn. Nämnden vid räfstetinget vittnade och
svor att den icke visste eller mindes annat än att
»fiælen» låg som den af ålder legat och att de,
som ägde den, af ålder hade ägt den och deras
föräldrar före dem. Gregers sade sig äga del i
denna »fiæl» efter han var jordägande i byn och
det »ær omynnis hæffdt». Biskopen och de som ägt
den förut blefvo tilldömda »fiælen». En »fiæl»
är detsamma som ett jordområde, och 1409 23/8
kallas en »fiæl» i Jönåkers härad för »gammalt
frälse». Konung Magnus Eriksson hade 1357 förbjudit
frälseman att förvärfva skattejord, och såväl han som
konung Håkan hade sedan blott på grund af särskilda
förtjänster beviljat undantag från denna regel. Men
under konung Albrekts tid afhändes honom en stor
mängd skatt därigenom att frälsemän på ett eller
annat sätt kommit i besittning af skattejord. »Den
märkvärdigaste åtgärd, som under drottning Margaretas
tid vidtogs i afseende på Sveriges inre styrelse är
utan tvifvel reduktionen. Den bestod i korthet sagdt
deri, att alla de skattegods, som allt ifrån 1363,
då Albrekt kom in, kommit i frälseståndets händer,
skulle återgå till sin ursprungliga egare eller deras
arfvingar och åter blifva skattskyldiga» [Styffe:
Bidrag till Skandinaviens historia]. Reduktionen rörde
således såväl de verldsliga som andliga frälsemännen
och pågick i Södermanland 1399 och ännu 1409, samt
berörde flera gods på Selaön, hvadan det synes ganska
antagligt att efter 1409 ingen skattejord därstädes
var undandragen skatt. Biskop Anders i Strängnäs,
som hörde till det andliga frälset, hade enligt
nämndens vittnesmål, af år 1413 7/7 en sedan gammalt
erkänd besittningsrätt till nämnda »fiæl» och måste
denna »fiæl» efter alla räfsteting, som strax före
1413 hållits i Södermanland, om den ej varit frälse,
ej kunnat behållas af biskopen och hans meddelägare,
och nämnden ej tilldömt dem »fiælen.».

Af det ofvannämnda framgår således att den
omtalade »fiælen» var frälsejord och att Gregers på
urminnes häfd grundade anspråk på del däraf innebar,
att han var frälseman. Doktor Karlsson anser att
»skæligen man Gregers i Brundzbærghe», hvilken af
det föregående med till säkerhet gränsande visshet
kan anses vara frälseman, skulle genom uttrycket
»skæligen man» bevisas tillhöra bondeståndet eller
möjligen det lägre frälset. Som 
stöd för att »skæligen man» ej betyder bonde kan
anföras följande : År 1387 1/2 nämnes »skellicum
manne gijurdha foot», år 1388 4/6 »vælborne man»
Gjurd Foot; år 1392 20/12 »skælikom och hedherlikom
manne» Gjurd Foot; år 1397 8/8 »hedherlikom manne ok
skælikom giurdhe footh hæradzhoffdyngha j Ydhro»; år
1403 21/10 »skälig riddare herr Niclis Bosson»; 1409
15/7 skälig man Herr Jakob Fastolfsson riddare. Det
begagnas således om en och samma person ibland
skäligen och ibland välboren, samt användes skälig
i samband med riddare. Att påstå att skäligen man
anger bonde eller lägre frälseman håller således ej
streck. På 1300talet och 1400-talets början kunde man
ej ena året vara ofrälse och andra året välboren och
då hörande till högre frälset, ty välboren innebar att
man genom arf från fäder eller sedan längre tillbaka
tillhörde det högre frälset. I Telge stadga af år
1335 bestämdes visserligen att äfven bönder kunde få
frälse, men dessa blefvo endast »lägre frälsemän»,
under medeltiden kallades friboren och ej välboren
samt kunde ej föra adligt vapen [Hildebrand: Sveriges
Medeltid]. År 1438 23/3 [Riks-A. Pergb.] omtalas
Kristiern Gregersson som välboren man och måste
således hört till det högre frälset, dit enligt det
föregående således hans fader »skæligen man» Greger
äfven hörde.

I doktor Karlssons åsigt att Kristiern Gregerssons
far ej skulle varit riksråd instämmer jag helt och
hållet samt tillägger äfven att dennes farfar ej
heller innehade riksrådsämbetet, ty i bevarade
urkunder talas ej därom. Dessa tvenne förmenta
riksråds giftermål äro redan i det föregående
något vidrörda, men torde Kristiern Gregerssons
fars påstådda giftermål men en dotter till Broder
Svensson och en Peder Ribbings dotter, tjäna till
utgångspunkt för att visa att Broder Svenssons
moder hette Ribbing och att han ej hade några
barn. Förut är visadt att Broder Svenssons fader,
Sven Toresson, var broder till Kristina Toresdotter
och således Abraham Kristiernssons mormors broder,
och att Broder Svensson var Abraham Kristiernssons
moders kusin. Broder Svensson bevittnar redan 1409
17/3 ett köpebref och måste således då redan varit
myndig, hvadan han säkerligen var född ej senare än
i slutet af 1380talet. Hans faders, Sven Toressons
andra hustru Kristina Piik föddes först på medlet af
1390-talet, ty hennes moder Cecilia i Haraberga, var
ännu 1390 [Styffe: Skandinavien under unionstiden,
sid. 57] gift med Tuve Pedersson, hvilken 1406 17/6
[Danska Riks-A. Arne Magn -- Danske Samling 293
fol. 41. v.] var död, ty då säges Benkt Piik vara
gift med hans 
änka. Benkt Piiks och Cecilias i Haraberga dotter
Kristina Piik var död 1415 5/11 [Uppsala Bibliotek
Perb.], ty då gör hennes efterlefvande man »Sven
Thoresson» jordaskifte med Benkt Piiks arfvingar.

Sven Toresson var tredje gången gift med Hilla Odz
dotter, hvilken 1443 [Riks-A. Lars Sparres kopiebok,
Medeltidshandling B. 16- n:o 17] var änka efter honom,
som lefde 1439 7/7 [Riks-A. Pergb.], och 1455 6/2
[Danska Riks-A. Pergb. Fjäre härad] nämnes som hans
änka och som först gift med »Michel Stoffffisk»,
med hvilken hon hade en år 1455 afliden dotter. Hilla
ärfde efter dottern en gård, hvilken dottern ärft af
fadern. Hvad hette således Broder Svenssons moder,
hvilken måste hafva varit hans faders, Sven Toressons,
första hustru?

I Åke Axelssons jordbok finnes följande antecknadt
»Item kyopthe Jak aff Swen Tordss i Ødesslöff ii
gardhæ, som liggher i Opnoræ, eth hedher Apeldhæ
gardher-- -- -- -- -- -- Tesse fornefnde gotz 
liggendis i Getinghæ sogn ok Halmstadhe herreth
ok en gard i Skællentorp -- -- -- -- i Effthre
soghn i Arystadhe herreth ok en gard j Østenebek 
-- -- -- i Mordheklewoe soghn, -- -- -- -- ok en 
gard i Nessio -- -- -- -- -- i Kalff soghn --,
liggendis bodhe j Kind ok en gard hedher Myøshwlt
-- -- -- ligger i Arestædhoe herreth, ok en gard i
Gwnnarpæ, som hedher Aagard. Alle these fornefende
gothz them kyöothe Jak aff fornefnde Swen Tordss 
ok gaf hannem -- -- -- --. Ok lösdhe Jak thet ju 
aff Sandbek för hwndredha arniske gyldhennæ. Thesse 
gardhe erffdhe han effther syn sön her Brodher Swenss, 
gwd hanss syæl hawæ».

Broder Svensson hade således på sitt möderne ärft
eller genom gifte erhållit en del gårdar. Hade han
genom gifte fått dem och antingen haft barn eller
icke haft barn, skulle gårdarna vid hans död väl
tillfallit hans barn, eller återgått till hans hustrus
släkt, och hans fader ej kunnat ärfva ens det minsta
jordområde. Emellertid ärfde fadern de ofvannämnda
gårdarna, hvadan synes klart att Broder Svensson fått
dem på sitt möderne. I Åke Axelssons klagoskrift
till Halmstads landsting öfver Åke Sandbek daterad
Hjuleberg 1468 [Danska Riks-A. Personalhistorisk
Samling Aage Axelsson] säger han att alla de gods, som
Knut Ribbing hade haft i Halland, hvar helst de lågo,
hade han köpt af Broder Svenssons fader Sven Toresson
och att »the fornefnde gotz haffuer jeg wunnit effther
som lagen vduiser, bode till herresting och lantztingh
met steffninge breff, ride breff och dombreff, hwilke
fornefnde gotz myn herris nade haffuer sath 
j qwerstade etc.» »Item om ij garde i Opnore ligendis
them köpte jegh och aff förnefnde Swen Torss». I
samma klagoskrift säger Axel Åkesson »Item fiel her
Bror Swenss en arff effther Knud Rybbing, som ær en
tredingh j Risorp.»

Af det föregående framgår klart att Broder Svensson
ärfde Knut Ribbing, att Sven Toresson ärfde gods
i Halland efter Broder Svensson, att Sven Toresson
innehaft alla Knut Ribbings gods i Halland, hvilka
Åke Axelsson köpt af Sven Toresson, samt att de gods,
den senare ärfde efter sin son, måste denne fått på
sitt möderne. Alltså hade Knut Ribbing ägt de gods,
som Sven Toresson ärfde efter sin son, hvadan dennes
moder eller Sven Toressons första hustru hörde till
Ribbingesläkten. Denne Knut Ribbing var helt visst
död 1436, ty då halshöggs Broder Svensson, hvilkens
moder måste aflidit före 1415, emedan Sven Toresson då
var änkling för andra gången. Som visats var Broder
Svensson. Abraham Kristiernssons moders kusin. År
1486 2/3 [Riks-A. Pappersdokument] säger en annan
Knut Ribbing, häradshöfding i Marks härad, att hans
och Abraham Kristiernssons föräldrar hade »arfbörd
och bref tillhopa». Äfven af detta synes sannolikt
att deras föräldrar eller förfäder voro släkt.

Hvad egendomen Aleholm eller Ellholmen angår
inkom den ej i släkten förr än genom Abraham
Kristiernssons gifte med Birgitta Månsdotter [Natt
och Dag]. Hon fick Aleholmen bland andra gårdar
1479 24/2 [Riks-A. Pergb-] vid arfskifte efter
sin fader Måns Benktsson. Det ägdes af hennes
farfader Benkt Stensson, som var död 1454 22/1
[Riks-A. Pappersdokument] och gafs af hennes fader
Måns Benktsson 1463 13/11 [Riks-A. Pergb.], till
hans andra hustru Märta Månsdotter som förökning på
hennes morgongåfva, och bestämde han att Aleholm,
om Märta Månsdotter dog barnlös, skulle tillfalla
hans barn i första giftet.

För att Kristiern Gregersson skulle ägt Ekholmen
lämna urkunderna ej något stöd. Hvad Ekeberg
angår sålde Birgitta Månsdotters syster Cecilias
son, Jöns Jönsson, i hennes andra gifte med Jöns
Ivarsson, i hans första gifte, detsamma år 1492
21/12 [Riks-A. Pergb.], till Abraham Kristiernsson,
och gaf Birgittas broder Johan sitt samtycke dertill
1496 1/6 [Riks-A. Pergb.] -- Enligt »Svenska Adelns
Ättartaflor» skulle Kristiern Gregersson haft fyra
barn, nämligen Greger och Abraham Kristiernssöner,
Kristina Kristiernsdotter samt en dotter gift med
Tord Svensson. Detta 
är ej med verkligheten öfverensstämmande, ty 1462
[Danska Riks-A. Härads dombok 1547 sid. 148] omtalas
att Karl Erengislesson på sin hustrus vägnar,
Greger Kristiernsson och Abraham Kristiernsson af
vapen, ärfde på sitt möderne halfva Bororp efter Sven
Toresson, samt att Tord Svensson och Jens Svensson
af vapen på sina hustrurs möderne ärft andra halfva
Bororp. De tre första tillsammans kunde ej hafva ärft
lika mycket som de två sista tillsammans ifall alla
fem varit syskon, allra helst som det på ena sidan var
två bröder. Alltså voro de tre första syskon, och de
två sistas hustrur systrar, och de tre och två sins
emellan kusiner på mödernet. Abraham Kristiernsson
hade således brodern Greger och systern Kristina,
och var Tord Svenssons hustru hans kusin. Greger
Kristiernsson nämner 1462 9/5 [Riks-A. Pergb.] Karl
Erengislesson och Tord Svensson som sina mågar,
men af det anförda framgår att Tord Svensson var
hans kusins man. Ordet måg betydde den tiden både
måg, svåger eller frände i allmänhet. -- Kristina
Kristiernsdotter gifte sig 1453 22/1 med Nanne Kärling,
men var 1460 4/3 [Riks-A. Perg.] änka efter honom
och var 1462 9/5 omgift med Karl Erengislesson,
hvilken 1467 [Riks-A. Pergb.] förde en delad sköld
med en half lilja i högra fältet och en fogel i det
venstra. År 1484 4/10 [Riks-A. Pergb.] gifver Karl
Erengislesson till »Viglungha» kyrka några gårdar
för sin son Krister Karlssons och Nanne Kärlings
själar, och 1485 22/5 [Riks-A. Pergb.] omtalas
Kristina Kristiernsdotter som Karl Erengislessons
hustru. Hvad hette då Tord Svenssons hustru? Abraham
Kristiernsson hade en kusin på mödernet vid namn
Kristina Håkansdotter, som omtalas 1499 31/10
[Riks-A. Pergb.]. År 1480 [Riks-A. Sparres kopiebok,
Medeltidshandling B. 16 = N:o 17 sid. 244] förekomma
Tord Svensson, hans hustru Kristina Håkansdotter
samt sonen Sven Tordsson, prest i Ylestad. Då nu
Sven Tordsson 1480 var prest måste han varit flera
och 20 år, hvadan föräldrarne måste varit gifta
på 1450-talet. Då man vet att den Sven Toresson,
som före 1462 ärfts af Abraham Kristiernssons
kusin på mödernet, gift med Tord Svensson, hade
ägt gårdar i Mardakleffs socken i Kinds härad, att
Abraham Kristiernsson hade en kusin på mödernet
vid namn Kristina Håkansdotter, att en Kristina
Håkansdotter 1495 29/3 [Riks-A. Pergb.] säljer
till sin fränka Kristina Eriksdotter på Bjurum sin
gård »Mardhakleff» i Kind i Västergötland, att Tord
Svensson, gift med Kristina Håkansdotter, hade en son
vid namn Sven Tordsson samt att Knut Ribbing 1486 2/3
[Riks-A. Pappersdokument] säger att hans, Abraham
Kristiernssons och Sven Tordssons föräldrar hade
arfbörd och bref tillhopa, anser undertecknad det
till fullo vara bevisadt att Kristina Håkansdotter,
som nämnes 1480, 1495 och 1499, är en och samma
person. Kristina Håkansdotter, som nämnes 1495,
kallas 1493 8/6 och 1496 10/2 [Riks-A. Pergb.] för
Kristina Håkansdotter i Tväryd, Tord Svenssons änka
och fränka till Kristina i Bjurnum, Hans Åkessons
änka. Om Kristinas fädernesläkt hafva de af mig
kända urkunderna intet att förtälja, och att inlåta
sig på en uttömmande undersökning därom samt om
hennes släktförhållande till Kristina Eriksdotter
Gyllenstierna, Hans Åkessons änka, är ej här rätta
platsen.

År 1462 nämnes Abraham Kristiernsson »aff wapen»,
år 1472 12/2 [Riks-A. Pergb.] för sven, år 1491,
[Danska Riks-A. Langebeks Svenska Diplomatarium]
som sist bland riksens råd, år 1491 20/6
[Riks-A. Pergb.] bland riksens råd och 1493 22/6
[Riks-A. Pergb.] som väpnare bland riksens råd. Han
lefde år 1496 1/6 [Riks-A. Pergb.], men var död 1501
3/3 [Riks-A. Pappersdokument], ty då nämnes Birgitta
som Abraham Kristiernssons änka. Hon var omgift 1504
6/11 [Riks-A. Pappersdokument] med Anders Persson,
hvilken nämnda år omtalas som Svante Nilssons och
Sveriges troman.

Abraham Kristiernsson skulle efter nämnda ättartaflor
haft tre barn, Erik och Sten Abrahamssöner samt Märta
Abrahamsdotter, hvilken senare dock ej omnämnes i
bevarade urkunder såsom de förras syster. Eriks och
Stens moder skulle 1501 [Kammar-A. Afskrift å papper],
då hon för dem gjorde anspråk på Landbotorp efter
deras fader, väl äfven nämnt dottern ifall hon ägt
någon sådan. Hon kunde visserligen varit död 1501, men
får dock anses höra till en annan släkt, möjligen i
förvandtskap med Erik Abrahamsson. Sten Abrahamsson
nämnes 1499 31/10 [Riks-A. Pergb.] som Erik
Abrahamssons broder och som riddare. År 1501 och 1508
[Riks-A. Lars Sparres Kopiebok Medeltidshandling B. 16
= n:o 17] samt 1512 19/1 [Riks-A. Pergb.] omtalas han,
och lefde ännu 1514 17/7 [Riks-A. Pergb.].

Erik Abrahamsson var redan 1499 riddare och
gifte sig 1512 19/1 i Söderköping samt gaf då
sin hustru Ekeberg eller Loffs gård jemte en del
andra gods i båda fallen till morgongåfva. År 1513
7/1. [Riks-A. Pappersdokument] ombads af Sten Sture
presterskapet, friborne frälsemännen, köpmännen,
kronans skattskyldige bönder och menige allmoge,
församlade i Skara, att, under den tid han bevistade
herremötet i Köpenhamn, de 
skulle vara Erik Abrahamsson lydiga och hörsamma på
samma sätt de varit Åke Hansson i gamla herr Stens och
Svante Nilsson Stures tid. Förmodligen afses härmed
hans utnämnande till riksmarsk. -- Erik Abrahamssons
änkas, Ebba Eriksdotters, jordebok, skrifven 1550,
upptager 225 gårdar, 6 halfva gårdar, 2 ödetorp,
3 rompejordar, 109 tomter, 3 hagar och 6 kvarnar,
och hans son Abraham Erikssons fädernearf utgjorde
71 gårdar hans dotter Annas 46 gårdar, hans dotter
Märtas 35 gårdar, hans dotter Birgittas 42 gårdar
etc., hvadan synes att han och hans hustru innehade
stora jordområden.

Med Erik Abrahamsson slutar släktens medeltidshistoria.

*

Stamtafla
utvisande ofvan omtalade personers släktskapsförhållande.

                                                            
                                                          Benkt Piik,
                                                          g.m. Cecilia
                                                          i Haraberga i
                                                          hennes 2:a   
Kristiern.               Tore.                            gifte [gift 1:a
Greger.         Peder  Eriksson, g. m.  Sven Toresson,     g. m. Tuve
                 Kristina Toresdotter.  g. 1:o m. ...      Pedersson].
                                        Ribbing, 2:o m. Kristina Piik.
                                        3:o m. Hilla
                                        Odzdotter i
                                        hennes 2:a
                                        gifte [gift 1:a
                                        g. m. Michel
                                        Stoffffisk].

Kristiern  g. m. Pedersdotter. Pedersdotter,1)Broder
Gregersson,                    g. m. Håkan.  Svensson.  

Kristina        Greger      Abraham      Kristina Håkans-
Kristierns-     Kri-    Kristiernsson,   Håkans-  dotter,
dotter, g. 1:o  stierns- g. m. Birgitta  dotter,  g. m.
m. Nanne        son.       Månsdotter    g. m.    Jens
Kärling, 2:o              [Natt och Dag] Tord     Svensson,
m. Karl Eren-            i hennes 1:a   Svensson,
gislesson.               gifte [g. 2:o 
                          m. Anders
                          Persson].

2) 
Krister Karlsson.        Erik Abrahamsson, Sven 
                         Sten Abrahamsson. Toresson.

Karl K:son Leijonhufvud.



Text till porträtten.Med detta häfte fortsättes den i häft. II påbörjade serien
porträtt af framstående svenska män och kvinnor.


4. Eugenia Bernhardina Desideria, Sveriges och Norges drottning,
var född 1781 i Marseille, der hennes fader den rike köpmannen François
Clary intog en högt aktad ställning. Som barn
fick hon bevittna den franska revolutionens
skräckscener. Sedan hennes syster Julie blifvit
gift med Joseph Bonaparte, uppgjordes mellan dessa
makar det förslaget, att förmäla den ännu blott
13-åriga Desideria med Josephs broder general
Napoleon Bonaparte, ej många år derefter Frankrikes
kejsare. Dessa planer strandade emellertid,
då Napoleon förälskade sig i Josephine de
Beauharnais och kort derefter gjorde henne
till sin maka. I stället blef Desideria två år
senare förlofvad med en annan ung hjelte den
tappre general Duphot. Aftonen före den
utsatta bröllopsdagen blef emellertid Duphot
mördad under ett upplopp i Rom. En ny
friare anmälde sig likväl snart, äfven han en
af den franska revolutionens mest lysande krigare,
och 1798 knöt Desideria hymens band med general
Jean Bernadotte, snart efter hvartannat marskalk,
furste af Ponte-Corvo samt kronprins och
sist konung af Sverige och Norge. Först såsom
drottning tog hon sin bostad i Sverige.
Under de 42 år, hon här framlefde, hade hon sorgen
se både sin gemål och sin son konung Oskar I äfvensom
sonsonen prins Gustaf och en sonsons son den
lille hertigen af Södermanland före sig
nedstiga i grafven. I sitt åttionde år afled
hon slutligen i Stockholm den 17 December 1860.
Af ödets alla vexlingar temligen oberörd hade hon
alltjämt bibehållit det sunda, praktiska förstånd,
den godlynta frispråkighet och älskvärda
förbindlighet, som så ofta utmärka den
franska qvinnan, och ehuru alltid genom
skiljaktighet i språk och lefnadsvanor i viss
mån en främling för det land, som först vid mognare
år blef hennes fädernesland, lyckades hon
der blifva allmänt aktad och älskad.

5. Grefvinnan Aurora Wilhelmina Brahe föddes 1778.
Hennes föräldrar voro hofjunkaren friherre Otto Anders Koskull
och Amalia Beata Silfversparre. Hon blef hoffröken hos
drottning Fredrika och trädde vid 28 års
ålder i äktenskap med excellensen grefve Magnus
Fredrik Brahe, sedan omkring halftannat år enkling
efter hennes faster Ulrika Katarina Koskull.
Lika god som vacker och intagande blef hon
enligt samtidas intyg hela hofvets förtjusning,
liksom hon ock, mönstret för en husfru och maka,
med ädel värdighet förde spiran i den svenska
aristokratiens främsta salong och med sin
älskvärdhet förljufvade de sista 20 åren af sin
makes lif. Då excellensen Brahe 1811 sändes som
ambassadör till Paris för att framföra Karl XIII:s
lyckönskningar med anledning af konungens
af Rom födelse, var grefvinnan Aurora sin
make följaktig, och äfven här ådrog sig »la belle
suédoise», såsom hon af kejsar Napoleon
benämndes, mycken uppmärksamhet och beundran.
Efter mannens död fortfor hon att utöfva
ett stort och berättigadt inflytande i Stockholms
förnäma kretsar, och hennes salong förblef alltjämt
en af de främsta mötesplatserna för den eleganta
verlden, en skola, der ungdomen inhemtade kunskap i
det fina lefnadsvettets och det älskvärda umgängets
konst. Äfven på politikens område synes hon hafva
gjort sig gällande. Hon säges nämligen hafva varit den
Egeria, hos hvilken styfsonen den bekante excellensen
grefve Magnus Brahe i bekymmersamma stunder sökte
råd och hjelp. Ännu på äldre dagar bibehöll hon
ett skönt och majestätiskt utseende. Hon var, säger
Crusenstolpe, »sådan fantasien skapar sitt ideal af
en drottning». Hon afled först 74 år gammal.

6. Friherrinnan Charlotta Eleonora von Essen
var född 1771. Föräldrarne voro den bekante
riddarhuspolitikern friherre Karl De Geer till
Leufsta och hans 1:a fru, född von Liewen.
Dotter till Sveriges rikaste man och dertill
enligt samtida vittnesbörd ovanligt täck och
behaglig säg hon sig vid sitt första utträde i
verlden snart omgifven af en talrik friareskara.
Främst bland hennes beundrare framträdde två
sedermera ryktbara personer, kaptenen vid Lifgardet
grefve Adolf Ribbing och hofstallmästaren friherre
Hans Henrik von Essen.

Sedermera fältmarskalk, riksståthållare och excellens.

Den sistnämnde blef den gynnade,
som det påstås till följd af konung
Gustaf III:s personliga ingripande till hans förmån.
Hos den hetlefrade Ribbing, som var dödligt
förälskad i den vackra fröken Charlotte,
upplågade nu den ursinnigaste förbittring.
Första följden häraf blef en duell med Essen,
i hvilken denne blef svårt sårad.
Men det stannade ej härvid. Gustaf III:s 4
år senare timade död, hvari Ribbing hade en ej
ringa del, torde nog söka en af sina bidragande
orsaker i Charlotte De Geers giftermål med Essen.
Detta genom sina verkningar så tragiska äktenskap blef
ej långvarigt. Tre år efter dess ingående afled
den älskliga friherrinnan ej fullt 20 år gammal.
Hon efterlemnade en son, som dog 31 årig
såsom öfverste i armén och öfverhofjägmästare i
survivance, samt ansedd som en af sin
tids elegantaste kavaljerer.

7. Grefvinnan Lovisa Augusta Meijerfelt
föddes 1745 och var dotter till
öfverståthållaren grefve Axel Wrede Sparre
samt dennes maka född Törnflycht. Vid 18 års ålder
trädde hon i äktenskap med den 20 år äldre grefve
Johan August Meijerfelt, sedermera fältmarskalk och
excellens. Detta giftermål var det första,
som konung Adolf Fredrik och drottning
Lovisa Ulrika efter tronbestigningen hedrade
med sin närvaro; och det förnäma paret omfattades
allt framgent med synnerlig ynnest från hofvets sida,
hvartill nog i hög grad bidrog den unga grefvinnans
skönhet och älskvärdhet. Denna bevågenhet
fortfor under Gustaf III:s regering, och grefvinnan
Meijerfelt utsågs snart till en af drottning Sofia
Magdalenas statsfruar. Jemte grefvinnorna Höpken
och Löwenhielm räknades hon till hofvets främsta
skönheter, dess tre gracer, en uppfattning, åt
hvilken Kellgren gifvit ett uttryck i sin bekanta
dikt »Gracernas döpelse». Ett annat uttryck
af den beundran, hon väckte, återfinnes i den
samstämmighet, hvarmed tidens memoirförfattare
sjunga hennes lof. Hon namnes sällan
utan epitetet »den vackra», men äfven hennes
intagande, älskliga väsen röner allmän
hyllning, under det att det sqvaller och förtal,
som i samtida karaktäristiker ofta beskugga de mest
förtjusande qvinnobilder, studsa tillbaka mot hennes
allmänt erkända dygd. Det berättas om henne, att hon
alltid plägade meddela sin make de förklaringar, som
hennes fägring och behag framkallat. Deras äktenskap
var också synnerligen lyckligt, oaktadt grefve
Meyerfelt skildras som både ful och tråkig. Två
söner föddes i detta äktenskap men afledo före
föräldrarne. Sjelf öfverlefde hon i 17 år sin man
och dog vid 72 års ålder.

Kellgren, som varit hennes söners lärare, har äfven
ytterligare besjungit henne i ett ståtligt qväde,
der han låter alla antikens gudomligheter skänka
henne sina yppersta håfvor, men derjemte klaga, att
hon ej synes sjelf veta af de skatter hon fått. Och
skalden Oxenstierna kallar henne i sin hänförelse:
»En skönhet, som den förra verlden hade tillbedit på
knä som Venus och Diana».

Så länge dessa båda snillens verk läsas, skall ock
grefvinnan Lovisa Meijerfelts minne lefva.

8. Grefvinnan Varvara Sprengtporten var af
rysk börd och dotter till statsrådet grefve Nicolai
Samytsky. Hon blef gift med den bekante grefve
Göran Magnus Sprengtporten, sedan denne från Sveriges
öfvergått till Rysslands tjenst, i hvilken han blef
general och 1808 Finlands förste generalguvernör.
Då han följande år afgick från sistnämnda
befattning, utnämndes han till grefve och
hans hustru till hofdame. Tio år senare afled
Sprengtporten, men grefvinnan Varvara öfverlefde
sin make i mer än 30 år. Hon dog först 1850.
Att döma af Sprengtportens två föregående äktenskap,
hvilka varit ytterst olyckliga till följd af hans
svåra lynne och ytterliga lättsinne, är
det ej sannolikt, att grefvinnan Varvara fått mycket
njuta af lifvets glädje isynnerhet under det sista
decenniet af deras samlif, då den äregirige,
orolige, våldsamme mannen i en enslig
landsort gick och grämde sig öfver, att maktens
och glansens dagar för honom voro för alltid förbi.
Måhända hade dock ålderns kyla något svalkat hans
fordna hetsighet och gjort honom mera lämpad än
förr att njuta af ett stilla hemlifs behag och en
god makas omvårdnad.

9. Grefvinnan Charlotte Wrangel till Sauss,
född 1743, förlorade redan vid 7 års ålder
sin moder Magdalena Sofia Wachtmeister till
Johannishus. Följande år afled jemväl hennes
fader öfverstelöjtnanten friherre Axel Gustaf
Wachtmeister till Björkö. Hon erhöll då
en fostermor i grefvinnan Beata Spens, i
ett föregående äktenskap gift med hennes farbror
den framstående amiralen friherre Karl Hans
Wachtmeister. Då grefvinnan Spens 1760
äfven dog, fick fröken Charlotte efter
henne ärfva en summa af 60,000 plåtar.
Som hon tillika var »mycket vacker och munter»,
berättar riksmarskalken grefve Karl Bonde, »hade
hon många friare». Den utvalde bland dessa blef
öfversten grefve Johan Reinhold Wrangel, med hvilken
hon sedan på Walinge gods i Södermanland lefde ett
lyckligt familjelif, endast stördt af en allt
mer tilltagande sjuklighet, som redan 1791
lade henne i grafven, 48 år gammal.

N. von Dardel.
Hvem var Dislin?

Vårt kungliga garnisonssjukhus hade ej länge varit
i verksamhet, förrän det vardt föremål för en rätt
egendomlig inspektion.

Den 13 Augusti 1812 infann sig nämligen därstädes en
»fabriqueur» Dislin, som uppvisade ett förordnande,
»att såsom öfverinspektör hafva inseende öfver hvad
till det materiala af arméens sjukhus hörde», och
som därpå gjorde åtskilliga anmärkningar vid de på
stället af vederbörande läkare och förmän vidtagna
ekonomiska anstalter. Detta utan att hafva vändt
sig till öfverläkaren eller någon annan medlem af
sjukhusets direktion.

Ett nytt besök gjordes natten till den 20 i samma
månad, då herr Dislin begaf sig till sjukrummen,
fortfor med sina anmärkningar samt äskade af
sjukhuskommissarien, assessor Baillet, uppgift om och
afskrift af staten för sjukhusets betjäning m. m. Med
anledning häraf hemställde nu denne sistnämde till
direktionen, huru han här vid lag skulle förhålla sig.

Man kan förstå, att direktionen kände sig oangenämt berörd.

Ordförande i denna samma var ingen mindre än
konungens befälhafvande generaladjutant för armén,
öfverste Lagerbring, och bland dess ledamöter märktes
i främsta rummet arméns nyutnämde öfverfältläkare,
professor Weltzin, pä hvilken i egenskap af sjukhusets
öfverläkare närmaste ansvaret för dess styrelse
hvilade. Det vardt nu också denne senare, som vid
direktionssammankomsten påpekade det oformliga
sätt, hvarpå dessa inspektioner, och särskildt den
sistnämda, utförts.

Han androg, att det för de sjuke vore både skadligt
och af elaka följder, om desse skulle nattetid och
i sömnen oroas, äfvensom att ett dylikt förfarande
skulle pä stället bidraga till elakt exempel och
ohörsamhet i de befallningar, som af läkarne kunde
föreskrifvas. På dessa grunder anhöll professor
Weltzin, det öfverinspektören Dislin måtte tillsägas,
att vid de af honom vidtagande åtgärder, som hans
tjänstebefattning kunde tillhöra, först anmäla sig
hos öfverläkaren eller i dennes frånvaro hos den på
stället varande sjukhusläkaren.

Denna anhållan bifölls på rak arm, hvarjämte assessor
Baillet underrättades, att denne icke ägde rättighet
utlämna några af de om händer hafvande handlingar,
som sjukhuset rörde, utan finge
Dislin i sådant afseende anmäla sig till
kungl. direktionen och dess utlåtande afvakta. Vidare
fann direktionen nödigt att söka erhålla en noga
kännedom, om hvad Dislin såsom felaktigt anmärkt,
hvadan denne skulle ofördröj ligen tillsägas att
inställa sig hos ordföranden och därefter uppkallas
inför direktionen.

Dagen därpå tillkännagaf ordföranden, att
öfverinspektören (såsom han på grund af sitt
förordnande alltid i protokollen benämnes) inställt
sig hos den förstnämde och till en början muntligen
framställt åtskilliga anmärkningar mot den ekonomiska
ordningen vid sjukhuset samt därefter på anmodan
afgifvit en skriftlig promemoria. Denna senare,
affattad på franska språket, var -- med rättelse
af några uppenbara, sannolikt vid intagningen i
protokollet uppkomna, skriffel -- i den del, som rörde
garnisonssjukhuset, af följande lydelse:

»Le 12 du mois d'aout à 8 heures du matin j'ai
présenté mes devoirs à M. L'adjutant-General
Lagerbrinck et je l'ai prié de faire connaître ma
place à qui de droit. Le 13 Cour:te à 8 heures du
matin je donnai Copie de ma commission à M. le
General Lagerbrink.
-- -- -- -- -- -- --

Le même jour à cinq heures du soir je suis allé à
l'Hôpital militaire de Kongsholm. Les Chambres et la
Cuisine étaient bien tenues et propres. Il manquait
de la paille dans les paillasses et elles étaient
trop courtes. Les Dräps trop courts et de toille trop
grossière, les Couvertes très bonnes et fort propres,
les bois de til generalement mauvais, les traversins
mal faits et incommodes, je ne trouvais dans tout
L'Hôpital que deux pots de chambre; dont l'un plein
d'ordure et l'autre à moitié.

Il n'y avait aucun Servant dans 4 chambres. Au premier
Etage et au deuxième je trouve une jeune fille qui
devait soigner nuit et jour environ 20 fievreux,
disposés dans trois pièces différentes.

La distribution du soir consistait en une seulle sorte
de grains emet à L'eau ce qui devait se distribuer
avec du lait ou de la bière: à Coté étoit une très
petite marmite, dans laquelle ou faisait du bouillon
avec des os.

Le nombre des malades etaient 112 et il n'y avait
cependant que 40* de viande. L'Inspecteur, le
Chirurgien et la Cuisinière convinrent qu'elle ne
valait rien.

Fait à Stockholm le 14 du mois d'Aout l'an 1812.

Dislin.
Denna promemorias afsättning på franska visar
dess författares utländska, antagligen franska
börd. Gifvetvis måste han dock hafva varit fullt
mäktig svenska talspråket.

Som man ser, är aktstycket hållet i rätt myndig ton;
dess »fait à Stockholm» smakar af dekret rent af.

Efter erhållen del fann direktionen de gjorda
angifvelserna vara »af den mest grannlaga beskaffenhet
och af sådan vikt, att därom borde skyndsamligen
och med yttersta noggrannhet undersökas». Angeläget
var nämligen, att, om klagomålen skulle befinnas
grundade, icke allenast rättelse skedde, utan
äfven den felaktige ställdes under behörigt
tilltal. I betraktande häraf aktade direktionen
nödigt utsätta ett extra sammanträde till samma dag
kl. 5 e. m., hvarvid äfven vederbörande chefer för
garnisonsregementena skulle anmodas närvara.

Både allvar och skyndsamhet hade således utvecklats,
när man några timmar senare mötte anmärkaren öga
mot öga.

Innan denne insläpptes, och den egentliga
undersökningen började, begärde dock öfverläkaren,
professor Weltzin att få upplysningsvis yttra sig om
den inkomna anmälan.

Att madrasserna voro ofullkomligt stoppade, ägde sin
riktighet. Förhållandet var, att en del madrasser
voro nog korta och skulle blifvit alldeles för korta,
om de fullkomligt stoppats med halm.

Hvad den omständighet angick, att herr öfverinspektören 
ej funnit uppassning i första våningen af den stora 
sjukhusbyggnaden, så berodde detta, enligt sjukhusläkaren 
Ahlgrens förklaring därpå, att sjukvakterskan nyss förut 
på Ahlgrens befallning gått ned i badhuset för att mottaga 
en ankommen sjuk, och att nämde sjukhusläkare under
tiden själf varit i besagda sköterskas sjukrum.

Med den tredje anmärkningen, att i andra våningen
fanns endast en ung flicka, som ensam natt och dag
hade att vårda omkring 20 febersjuke, förhöll sig på
följande sätt. I denna våning fanns visserligen för
tillfället blott en sjukvakterska till circa tjugo
därvarande soldater, men bland dessa tjugo funnos den
13 Augusti endast tre febersjuke. De öfrige, mer eller
mindre tillfrisknade, förmådde alla att gå uppe och
hjälpa sig själfva, hvarföre sköterskan rätt väl hann
med sina göromål. Vid ett slikt förhållande vore det
således ett ändamålslöst öfverflöd att i denna våning
hafva en ökad betjäning, lika visst som att detta i
händelse af svår sjuklighet blefve en nödvändighet.

Rörande förhållandet med nattkärlen erinrade
öfverläkaren om vissa föreskrifter, han i detta
afseende för convalescenter utfärdat,
öfverlämnande för öfrigt den anmärkta omständigheten
att af undersökningen upplysas.

På samma sätt påminde öfverläkaren i afseende
på mathållningen om de olika sjukportionerna och
öfverlämnade likaledes frågan om köttets beskaffenhet
till den förestående undersökningen.

Nu fick herr öfverinspektören inträda, hvarpå en rätt
egendomlig scen följde.

Denna började, som naturligt var, därmed, att den
inkomne af direktionens ordförande underrättades om
anledningen till hans tillkallande och om direktionens
ansökan att i herr öfverinspektörens närvaro undersöka
förhållandet med dess anmärkningar samt att under
rannsakningens gång biträdas af densammes närmare
förklaringar.

Men här afbröts ordföranden, herr generaladjutanten
Lagerbring, af öfverinspektören Dislin med den förfrågan, 
i hvilken ställning denne sistnämde borde vara inför kungl. 
direktionen; tilläggandes, att han icke ansåg sig böra 
vara stående utan sittande, hvarjämte han pä samma gång 
från sessionsbordet tog den för en annan frånvarande 
direktionsledamot varande stol för att sätta sig.

Man kan tänka sig den kungliga direktionens
förvåning vid ett slikt uppförande, en förvåning, som
förmodligen röjde sig genom ett ögonblicks tystnad.

Ögonblicket därpå antydde ordföranden herr 
öfverinspektören att taga afträde, hvilket denne
efterkom.

Då Dislin, efter en kort stund, åter förekallad,
inkommit, föreställde honom ordföranden å egna
och kungl. direktionens vägnar oskickligheten och
obehörigheten af hans uppförande, att, innan konungens
befälhafvande generaladjutant och kungl. direktionens
ordförande ännu hunnit sluta att å direktionens
vägnar förklara anledningen till Dislins kallelse och
kungl. direktionens sammankomst, afbryta ordföranden
med den fråga, huruvida han (Dislin) vore skyldig
att stå eller sitta, då han tilltalades, och detta
med tillägg, att han icke ansåg sig skyldig till det
förra, samt att utan afvaktan af svar till sig rycka
en af de kring direktionens bord stående stolar för
att genast sätta sig. Af vördnad för det namn, hvarmed
herr öfverinspektörens fullmakt var undertecknadt,
ville konungens befälhafvande generaladjutant äfvensom
kungl. direktionen i herr öfverinspektörens närvaro
fortsätta den tillämnade undersökningen och tillåta,
att herr Dislin under densamma finge intaga den stol,
som han utan tillåtelse velat begagna.

Herr öfverinspektören Dislin inföll, att han för
konungens befälhafvande generaladjutant såsom sådan
hade all vördnad och
vore beredd till lydnad, men att han däremot -- också
af vördnad för det namn, som var undertecknadt hans
förordnade -- icke ansåg sig böra stående bevista
direktionens session, hvarförutom han icke erkände
eller kunde anse någon sin åliggande skyldighet
vara att inför kungl. direktionen stå till rätta för
sina åtgärder.

Till svar härå underrättade herr generaladjutanten,
att nu ej vore fråga om herr öfverinspektörens
ställande till rätta, utan blott därom, att
direktionen måtte komma i tillfälle att i hans
närvaro göra den nogaste undersökning rörande de
brister vid hospitalsvården och den uraktlåtenhet
hos vederbörande, som herr öfverinspektören anmält
sig erfarit vid sitt besök i sjukhuset den 13
innevarande månad. Resultatet af denna undersökning,
huruledes det nu ock utfölle, skulle jämte den af
herr Dislin underskrifna promemoria föreläggas hans
kungl. höghet kronprinsens höga granskning, och vore
det inför denna domstol, som fråga skulle blifva
att stå till rätta. På denna underrättelse svarade
herr öfverinspektören »med någon märkbar hetta»,
att han också icke skulle underlåta att inlämna till
hans kungl. höghet rapport öfver hvad han erfarit
vid hospitalsvården.

Härmed var den oangenäma episoden slut, och själfva
undersökningen om de anmälda oordningarne kunde börja.

Att för denna i dess helhet redogöra torde vara
öfverflödigt, så mycket mer som man af Weltzins
förberedande upplysningar lätt kan sluta till
utgången. Det enda, som möjligen skulle behöfva
omtalas, är, hur det gick med de båda sista
anmärkningarne, vid hvilka Weltzin särskildt hänvisat
till den blifvande undersökningens utslag. Dessa
rörde, som vi minnas:

1:O »les pots de chambre»,

2:o köttets beskaffenhet.

Undersökningen rörande den första af dessa punkter
upptager tre sidor i protokollet. Det juridiska
ämbetsspråket, som med sina majestätiska satsbyggnader
här uppbär det så vulgära ämnet, är af en ganska
komisk verkan, hvilken kulminerar i återgifvandet af
ett onekligen rätt groft uttryck af öfverläkaren. Bäst
är emellertid att förbigå allt detta och endast nämna,
det anmärkningen visade sig fullständigt obefogad.

Afhandlingen om köttets beskaffenhet däremot kan
utan att att såra någons öron i all dess trivialitet
återgifvas.

Sjukhusläkaren Ahlgren, härom tillfrågad, upplyste,
att herr öfverinspektören Dislin vid besöket i
matköket den 13 förklarat köttet skämdt, hvilket
Ahlgren, som enligt sin åliggande 
tjänstebefattning nyligen vid köttets ankomst till
sjukhuset detsamma besiktigat, besvarade därmed,
att han bad herr öfverinspektören Dislin både lukta
och nogare se på köttet för att finna, det samma hade
fullkomligt färsk lukt och alldeles icke var gammalt
eller skämdt utan nyligen slaktadt och godt. Dislin
hade då medgifvit, att det öfriga köttet varit godt,
men en liten bringa, som var mager, hade därpå ådragit
sig hans synnerliga uppmärksamhet. Ahlgren, å sin sida
medgifvande, att man utan tvifvel kunde önska erhålla
ett kött, som varit mindre benigt och mera fett än
den i fråga varande bringan, hade likväl erinrat
därom, att det öfriga erhållna köttet, bestående af
lårstycke och hvad kokerskan kallade »fransyskan»,
ägde dessa fördelaktigare egenskaper, vidare, att det
icke vore möjligt erhålla hos slaktare i vanlig handel
kött alldeles utan ben, samt att det denna årstid vore
ganska ondt efter ett fullkomligt godt och fett kött,
i anseende därtill att kreaturen i allmänhet hittills
varit magra och mindre köttfulla.

Sjukhuskommissarien Baillet och sjukhusets kokerska,
Brita Christina Lagerström, som nu inkallades,
instämde uti samma yttrande om köttet som
sjukhusläkaren Ahlgren, hvarvid kokerskan nyttjade
det uttrycket, att bringan, ehuru nyss slaktad och
frisk, varit hvad man kallar en dålig bringa. Detta
uttryck dålig uppfattades af herr öfverinspektören
Dislin med särdeles begärlighet, och förbehöll han
sig ovillkorligt, att detta uttryck uti kokerskans
förklaring skulle också inflyta i protokollet.

Herr öfverinspektören underrättades, om hvad han
icke tycktes känna, nämligen att i svenska språket,
hvad man kallar en dålig bringa icke är detsamma
som ett genom förskämning, seghet eller någon för
hälsan skadlig egenskap felaktigt kött, utan vill
blott säga detsamma som en tunn, mindre köttfull
och mager bringa. Men herr öfverinspektören Dislin
påstod enständigt, att köttet vore efter hans
uttryck »immangeabelt» och tillade, att utom andra
felaktigheter köttet hufvudsakligen haft det lyte att
vara för färskt, hvarförutan Dislin slutligen tillade,
att han grundat sin rapport på läkaren Ahlgrens och
kokerskans medgifvande, helst han i annat fall ej
skulle underlåtit att genom andra personer besiktiga
samma kött.

Till afgörande af frågan om köttets beskaffenhet
uppmanades slutligen de närvarande herrar
regementschefer att härom tillfråga sitt respekitiva
på sjukhuset befintliga manskap. Detta skedde,
och hade manskapet med en mun förklarat köttet godt
och smakligt.

Undersökningen i dess helhet afslutades på följande
sätt:
Sedan öfverinspektören Dislin under nära en och
en half timmas tid lämnats tillräckligt rådrum att
meddela de af kungl. direktionen äskade och nödiga
ansedda upplysningar, men denne likväl sökte med flera
osammanhängande, vidlyftiga och till undersökningens
föremål ej ledande anföranden onödigtvis upptaga
kungl. direktionens tid, förständigades han att med
redighet och utan omsvep hålla sig till de anmälda
ämnen, hvarpå Dislin yttrade med tillika visade
föraktliga åtbörder, att han numera vore lika nöjd och
benägen att afträda, hvilket, då någon mera upplysning
ej heller stod att ernå, honom således bifölls.

Därmed var också öfverinspektionen från detta håll för
alltid slut. Redogörelsen öfver den skedda upptager
emellertid trettiotvå sidor af direktionens protokoll.

Efter genomläsandet häraf frågar man ovilkorligen:
hvem var denne Dislin? Och hvem gaf honom
uppdraget? Svaret på denna senare fråga kan ej varda
annat än: kronprinsen -- i egenskap af general
en chef för armén, ty ingen kunglig fullmakt har
meddelats. Men hvilka egenskaper, hvilken ställning i
samhället kunde förmå hans kungl. höghet att till
ett dylikt uppdrag utse denne för eftervärlden
fullständigt okände främling? Hvem var han egentligen?

För att vinna någon upplysning härvidlag har jag --
påminnande mig, att Dislin först i protokollet nämdes
»fabriqueur» -- rådfrågat hallrättens handlingar och
särskildt årsberättelserna öfver fabrikernas tillstånd
samt häraf inhämtat följande:

Antoine Dislin innehade år 1800 en sidenfabrik med 20
väfstolar sysselsättande 3 gesäller, 3 lärlingar och
9 väfverskor samt tillverkande 184 alnar taft, 1644
alnar satin och 1316 dukar. År 1804 hade han 50 stolar
i gång; personalen utgjordes då af i verkmästare,
9 gesäller, 3 lärlingar och 35 väfverskor, hvarvid
tillverkningen gick till 2505 aln. taft, 3847
aln. satin, 6218 sorgedukar och 356 flordukar.

Detta var rörelsens maximum. Sedan gick det stadigt
utför, så att 1812 (samma år, som inspektionen
företogs) omnämnes endast 4 stolar med 1 gesäll och 9
diverse arbetare samt en tillverkning af 61 aln. taft
och 3602 dukar.

År 1814 läses vid namnet A. Dislin: »fabriken nedlagd
och han bortrest utur Riket därförinnan.»

Detta är all den kännedom, jag lyckats förvärfva
om mannen. Svårt är antaga, att kronprinsen skulle
lämnat ett förordnande af detta slag till en person,
hvars hela medborgerliga 
förtjänst endast låg däruti, att han för egen räkning
drifvit några väfstolar. Eller har verkligen Karl
Johan blott för landsmanskapets skull -- förutsatt att
Dislin var fransman -- velat gynna denne? Kanske i så
fall denne samme för sin höge landsman äfven utfört
andra uppdrag af mer eller mindre officiell natur?

I hvilket fall som helst skulle det vara af intresse,
att om den improviserade öfverinspektören, som med
så stora låter framträdde, få erfara något mera.

                                   H. F--g.

Rättelser och tillägg

till Anrep: Svenska Adelns Ättar-taflor 

rörande slägten Oxenstierna,

hemtade ur Upsala Universitetsbiblioteks handskriftssamling.

Oxenstierna till Eka och Lindö.

Tab. 30.

[Gabriel Christiernsson] [g. m. Beata Trolle] hvilken
dog d. 15 april 1591.

[Enl. sonhustrun Beata Gera's bref till sin syster Bengta 
d. 22 april s. å.]

Tab. 30.

[Märta] [g. m. Caspar Tiesenhausen] zu Kyde d. 12
aug. [1582] på Upsala slott, där Johan III firade bröllopet, enär 
bruden hade varit vid drottningens hof »en tijdh långh».

[Enl. Johan III:s bjudningsbref till Erik O. d. 30 juli s. å.]

Hon dog i slutet af 1580- eller första början af 1590-talet, ty d. 13 
mars 1591 omtalar hennes man i bref till hennes broder Christiern, att 
han förlofvat sig med »wolgeboren Junckfrau S[op]hia van der Reck 
selgen heren Mattias van der Recken nachgelassen Tochter». Hon var 
dotter till aflidne Mathias van der Reck och Sofia Virck, dotter till
Georg Virck och omgift med öfverste Georg [Jürgen] Fahrensbeck. 
Förlovningen kom först efter många svårigheter till stånd, enär 
Sofia van der Reck redan var bortlofvad till Otto von Dönhoff, 
hvilkens kränkta rättigheter ifrigt försvarades ej blott af talrika
slägtingar utan äfven af Wendens biskop.

Konung Johan III blef också vid underrättelsen om det förestående 
äktenskapet mycket uppbragt och tillskref Tiesenhausens 
svåger i första giftet ståthållaren i Reval Erik
Oxenstierna ett alfvarligt bref af d. 26 maj 1591,
hvari han förklarar sig ej vilja »bruka» Tiesenhausen
»för befallningsman på Hapsall eller Leall» samt säger
sin »ändelige och alfvarlige villie och befallning»
vara att Oxenstierna skulle förhindra bröllopets
firande »på forde wåre Befästningar anten Hapsal eller
Leall uthi staden eller på slottet», hvartill tillgång
skulle förmenas så väl Fahrensbeck som Tiesenhausen,
hvilken senare skulle »strax oförsumligen» begifva sig
till Sverige att stånda till ansvar inför konungen.

Ej långt därefter d. 15 juni underrättar det oaktadt
Tiesenhausen Erik Oxenstierna i ett bref från Hapsal
att han nu var lyckligen och väl gift samt att han
stode i begrepp att efterkomma konungens befallning
och öfverresa till Sverige.

Den förskjutne fästmannens och hans slägtingars
förbittring blef desto större, som Tiesenhausen
dessutom offentligen förklarat att orsaken till hans
hustrus brytning af förlofningen med Otto Dönhoff
varit att denne på mödernet ej vore af så god adlig
börd som på fädernet. Om den vidlyftiga och på sin
tid tydligen mycket uppseendeväckande process, som
af Dönhoff och hans bröder väcktes mot Tiesenhausen
och hans fru för så väl brutet äktenskapslöfte
som ärekränkning och som var föremål för rättslig
behandling i Reval d. 30 juni, d. 1 och 5 juli 1592,
kan läsas i Monumenta Livoniae Antiquse III, Riga
1842, där äfven myndigheternas skrifvelser till konung
Sigismund i Polen från slutet af 1593 eller början af
1594 samt d. 5 juli 1595 och till hertig Carl d. 12
juli s. å. meddelas.

Tab. 30.

[Birgitta] lefde ännu d. 9 aug. 1618, då hon sänder
Margareta Oxenstierna, f. Gonnies bjudningsbref till
dottern Anna Ribbings bröllopp med Anders Nilsson
[Lilliehöök] till Fårdala d. 13 sept. på Fånöö.

Tab. 30.

[Kjerstin] dog d.  16 juli 1603 på Algö och
begrofs d. 27 aug.

[Enl. bref af d. 22 juli s. å. från brorsdottern
Anna Eriksdotter, sed. g. m. Broder Abrahamsson
Rålamb, till Åke och Carl O.]

Tab. 30.

[Johan.] Befallningsman i Öfra Östergötland d. 9
maj 1598.

[Enl. Carl IX:s bref s. d.]

Tab. 31.

En dotter till Christiern föddes d. 24 mars 1577.

[Enl. moderns bref till sin syster Bengta d. 26 mars.]

En dotter, som måste vara någon af de yngre, enär
Karin och Märta nämnas i brefvet, föddes d. 10 april 1578.

[Enl. faderns bref till sin brödet Erik och
moderns till sin syster Bengta d. 17 april.]
[Catharina] begrofs i Björkviks kyrka d. 6 mars 1625.

[Enl. mannens notifikationsbref till Carl Oxenstierna.]

[Ebba] till Synnerby begrofs i Sigtuna
kyrka d. 15 oktober 1615.

[Enl. systrarnas bref till Carl Oxenstierna.]

Tab. 32.

[Christiern] dog i juni [1584].

[Enl. X. 279.]

[Catharina] f. d. [14] oktober [1584], kammarjungfru
hos hertiginnan Maria Elisabet. G. m. [Nils Thureson
Bielke] d. i juni 1617 i Stockholm, där hertig Johan
af Östergötland firade bröllopet.

[Enl. hertigens bjudningsbref af d. 8 maj s. å. till
Carl O.]

Begrofs d. 30 maj 1624.

[Enl. mannens bref till Åke O. d. 8 maj s. å.]

[Gabriel] f. d. 26 mars [1586].

[Enl. X. 279.]

Tab. 33.

[Barbro] dog d. 11 [jan. 1624].

[Enl. sonen Axels egenh. anteckningar. X. 284 k.]

[Christer] f. dec. 1584. Uppfostrades
först hemma, sedan efter faderns död vid
tyska universitet. Anställd vid Carl IX:s
hof. 1604 »Regiae navi praefectus». f oktober
1607. [Enl. Axel O. anteckningar.]

Tab. 33.

[Margareta] föddes tvilling med Beata.

[Enl. Christina Gabrielsdotter Soop's,
f. Oxenstierna, bref till Erik O. d. 4 nov. 1591.]

[Ebba] g. m. [Johan Sparre] på Rinkesta d. 11 januari 1623.

[Enl. moderns bref till Åke. O.]

Lefde ännu 1654, då hon d. 10 nov. skrifvit bref till
Margareta Oxenstierna, f. Bielke.

Tab. 34.

[Gabriel] f. i »Räffle». Kom till hertig Johans
af Östergötland hof 1610. Legat till England och
Nederländerna 1625 och till Danmark 1628.

[Enl. personalierna i handskrift.]

Begrofs d. 9 mars 1641.

[Enl. enkans bjudningsbref till Erik Oxenstierna.]

Hans första hustru Margareta Bielke dog [1 aug.] 1620
efter att dagen förut födt en dotter, som strax dog.

[Enl. mannens bref till Carl Oxenstierna d. 15 aug.]

Tab. 35.

[Erik.] [Slottslofven på Reffle] d. 22 juli [1580].

[Enl. Johan III:s bref s. d.]

[Ståthållare öfver Reffle etc.] d. 10 mars
1590. [Enl. Johan III:s bref s. d.]
Christiern Eriksson, »junker», egde Eka 1595 och 1596.
[Enl. gårdsräkningar.]
Nämnes såsom död i ett qvitto d. 10 juni 1598. 

[Åke,] Studerade vid Rostocks univ. 1599.
[Han har d. 4 juli 1599 i Rostock skrifvit sitt namn
i Olai Lixanders album.] 
[Ståthållare på Wiborg] d. 28 nov. [1631]. [Enl. kgl fullmagt.]

Kallas redan 1638 Krigsråd. 
[Kgl. bref d. 20 sept. s. å.] 

En dotter döptes d. 8 jan. 1587. 
[Enl. moderns fadderbref till prinsessan Anna d. 26 dec. 1586.] 

[Beata.] [Hofmästarinna hos drottning Kristina] d. 1 febr. 1639.
[Enl. Förmyndarereg. bref s. d.]
Begrofs d. 12 sept. 1652.
[Enl. sonens bref till Greta Torstensson.] 
Hennes man dog d. 17 dec. [1631].
[Enl. hennes bref till brodern Åke d. 24 dec. s. å.]

[Gabriel] f. på Årsta i slutet af 1593 eller början
af 1594. Uppfostrades efter föräldrarnes död af
farbrodern Johan. Sändes af honom 1607 till Tyskland,
där han studerade vid olika universitet »i elfwa
år». Efter ett kort besök hemma begaf han sig åter
till Tyskland, där han 1622 var i Wittenberg, 1623
i Rostock, 1625 i Lübeck. Kammarherre hos konungen.

Deltog i »twenne togh till Prüssen» samt »är ock uthi
åtskillige commissioner här inrikes aff H. K. M:t
brukader». Insjuknade under en resa till Wermland,
där han skulle hålla utskrifning, och dog i Westerås
d. 7 sept. 1630.
[Enl. personalier och egna bref.]

Tab. 35.

[Carin] säges i brodern Åkes bref till brodern Gabriel 
d. 22 juli 1617 skola hålla bröllop »innom tre weckor».
Nämnes som »nyss» död i systern Beatas bref till brodern Carl 
d. 19 jan. 1629.
Arfskifte efter henne egde rum d. 17 juli 1630.

Tab. 35.

[Märta] nämnes som »nyss» död i brodern Carls bref
till brodern Åke d. 2 juni 1621.

Tab. 36.

[Carl.] Hofmästare hos furstinnan Maria Elisabet.
Furstligt Råd hos hertig Johan af Östergötland d. 2 maj 1617. 
[Fullmagt s. d.]
Häradshöfding öfver Björkkinds härad d. 19 aug. 1617.

[Fullmagt s. d.]
D. 4 aug. 1619 tillträdde han ståthållareskapet på Åbo. 
Häradshöfding öfver Wemo härad i Finland d. 18 juni 1626.
[Fullmagt s. d.]

[Gift] antagligen i början af 1611 [med Margareta
Gonnies, dotter af Nicolaus Gonnies] Hebræ. Lingu. 
Professor vid universitetet i Rostock, som dog d. 
16 jan. 1589 och [Anna Cloos] samt syster till
Christina, som d. 25 maj 1623 gifte sig på Åbo slott
med Henrik Nöding och var död 1655, och Johannes,
som var Magister och dog 1611. 

Margareta dog d. 30 maj 1627 och begrofs i 
S:t Johannis kyrka i Norrköping d. 5 aug. s. å.
[Enl. mannens bref till brodern Åke d. 10 och 11 juli s. å.]

Tab. 36.

En son föddes på hösten 1612.
[Enl. Carls bref till sin hustru d. 15 dec. s. å.]

[Christer] (Christian) kallas 1637 på utanskriften
till ett bref: »Friherre till Björnö, Herre till Håckesta, 
H. K. M:ts Cammarherre» och i ett bref om hans begrafning: 
»Königl. Cammarherr, Freijherr zur Lindö und Björnöö».

Dog sannolikt på hösten 1640. 
[Enl. Åke O:s bref till Erik O. d. 22 nov. s. å.]

Begrofs i Norrköping d. 8 juni 1641.
[Enl. pfaltzgrefven Johan Kasimirs bjudningsbref till 
brodern Erik d. 25 maj s. å.]

Tab. 37.

[Erik] åtföljde 1634 såsom Hofjunkare Philip Scheiding
på hans ambassad till Moscou.
[Enl. bref af d. 10 sept. s. å. till brodern Christiern.]

Förlofvade sig i början af sept. 1641 med [Margareta Bielke].
[Enl. moderns bref af d. 17 sept. s. å. till hans broder 
Åke hade förlofningen egt rum  »i söndags».]

G. m. [Margareta Bielke] d. 14 dec. 1642. [Enl. egen anteckning.]

En liten dotter dog i mässling på Englaholm i juni 1648 
[Enl. Beata O:s bref till sonen Åke.]

En dotter döptes d. 17 sept. 1648 och hade till fadder 
pfaltzgrefven Johan Kasimir. 
[Enl. dennes tacksägelsebref till Erik O. d. 4 sept. s. å.]

En dotter föddes 1655.
[Enl. bref af fadern d. 17 jan. s. å.]

Tab. 38.

[Erik] till Lindö, dog 1691  eller 1692. 
[Enl. räkning på begrafningskostnaden.]

[Sigrid] omtalas som nyfödd i bref d. 13 nov. 1649
från fadern till hans farbror Åke.
Döptes på Lindö d. 16 dec. 1649.
[Enl. faderns bref till densamme d. 29 nov. s. å.]

En dotter föddes 1655.
[Enl. koncept till bjudningsbref till dop d. 17 jan. s. å.]

Tab. 39.

[Åke] föddes på Lindö.
Döptes d. 13 juni 1652 och hade Carl X Gustaf till fadder.
[Enl. faderns bjudningsbref d. 18 maj s. å.]

[Maria Elisabet] dog d. 20 jan. [1771]. Bodde på Hornö
i Wallby s:n i Upsala län. 
[Enl. bouppteckningen.]

Tab. 44.

[Erik Gustaf] förordnades d. 6 juni 1783 till
v. landshöfding i Upsala län, men undanbad sig
utnämningen. 
[Enl. bref d. 8 aug. s. å.]

Tab. 46.

[Axel Gabriel.] [Kammarjunkare] d. 2 febr. 1817.
[Kornett] d. 9 dec. [1817].
[Löjtnant] d. 22 april [1823].
Kammarherre d. 16 april 1825.
[Ryttmästare] d. 27 juni [1827].
Adjutant hos H. M. Konungen d. 10 nov. 1832. 
[Kabinettskammarherre] d. 20 maj 1834.
[Afsked från Ryttmästarebefattningen] d. 14 juli [1835].
[Major i arméen] d. 4 juli [1836] 

[Sigrid Eugenia] dog d. 28 mars 1868.

Oxenstierna till Korsholm och Wasa.

Tab. 1. 

[Gabriel] var ännu 1605 i utlandet.
[Enl. farbrodern Johan O:s bref d. 28 mars s. å. till
Drottning Kristina, hvari han säger att Gabriel »nu
på nogen tijdh hafwer warit uthan lands, synnerligen
i halftredie ååhr wistats i Frankrijke».]

Hans hustru [Anna] dog på Rosersberg. Begrofs i
Esterna d. 16 mars 1656.

Tab. 12.

[Gustaf] döptes d. 2 april 1626. 
[Enl. moderns bref till Carl O.]
[Hedvig Eleonora] lefde ännu 1707 och var då
i Wismar.
[Enl. bref från henne till brodern Gabriel d. 12 nov. s. å.]

[Anna Augusta] var 1695 gift.
[Enl. hennes bref till brodern Gabriel d. 1 maj s. å.]

Tab. 12.

[Gabriel] var 1692 i Hamburg.
Kornett vid prins Ludvigs af Baden garde med
Ryttmästares rang. 
[Enl. bref från F. C. Dohna d. 20 aug. 1694.]
Kallas på utanskriften till ett bref d. 26 aug. 1706:
»Lieutnant Colonel au garde de S. A. le marggraf de Bade».

Kallas: »Obrist Wachtmeister und Obrist Lieutnant
von Leib Garde zu Pferd» och säges hafva tjänt där
med utmärkelse i 13 år, i Markgrefvinnan Augustas af
Baden pass för honom d. 2 juli 1707. Den 12 juli 1707
har han pass att bege sig till svenska arméen. 1708
i mars, april och maj var han vid svenska arméen.
[Enl. bref från C. Kurck.]

Tab. 13.

[Gustaf] var 1696 i Dresden utan tjenst och säger
sig då hafva varit utrikes »snart i 4 år».
[Enl. hans bref till brodern Gabriel d. 9 okt. s. å.]

                                     Eugene Lewenhaupt.

Spridda rättelser och tillägg

till

G. Anrep: Svenska>delns ättartaflor.

(Forts. ur O. B:s Anteckningar.)

Dachsberg.    [David Dach, adlad Dachsberg.] Dog 1667 l8/4.
              Barn (bl. a.):

              David, f. 1641, + 1651 8/2, 10 år och 11
              dagar gammal, samt begrafven i Vadstena.

              [Carl Gottfried]. Hade 1678 tjenat vid lifgardet 10
              år. -- Gift före 1678 med en dotter af majoren Johan
              Lood i Småland, N:r 157, och Sofia Svan.
Dimborg.

[Sveno Svenonis]. Dog 1633 4/3.

Son: [Andreas Dimbodius], f. 163 .

Son:

[Sven Dimberg, adlad Dimborg, + 1731] 12/6. 
-- [Gift] 1691 13/7 i Stockholm [med Christina [Maria] Merling], 
+ 1742 14/2 i nämnda stad, dotter af rådmannen Jonas Hansson 
Merling och Magdalena Christoffersdotter von Ens (kammarrådet 
Brynte Cronskjölds syster).

Drakenstjerna.

[Mathias Franck, adlad Drakenstjerna]. Dog mellan 1664 
och 1675. [-- Gift med Catharina Avander], + mellan 1675 och 1679.

Barn (bl. a.):

[Peter]. Blef vid 14 års ålder ryttare i Jemtland;
var 1682 reducerad [löjtnant] och anhöll 1689 att få
en ständig tjenst. -- Gift med Catharina Ram.

Son:

Johannes, döpt 1688 30/8 i Hedvig Eleonora församling
i Stockholm.

Mathias. Var 1666 korpral vid öfverste Wolmar Wrangels
regemente till häst från Upland, Södermanland och Småland.

[Catharina]. Lefde 1688. [-- Gift med] kaptenen [Per
Larsson Knagg], som tjenat nära 40 år och förlorat
två farbröder, tre bröder och en son för rikets fiender och 
all sin egendom vid fiendens infall i Jemtland. Med hustru och 
fyra barn vistades han under fattiga omständigheter en tid i 
Helsingland och 1688 i Stockholm.

Tab. 1.



[Anders Olofsson, adlad Dreffenfelt]. Tjenade allt
sedan konung Gustaf II Adolf intog Riga (1621);
[kornett vid Vestgöta kavalleri; löjtnant]; + 1659
i Norge. Var aldrig ryttmästare. -- Gift med Sofia Blom, 
i hennes 1. gifte (gift 2:o med löjtnanten Joen Haraldsson, + 1672). 
Hon hade 1668 många små barn och öfverlefde sin 2. man.

Barn (bl. a.):

Anders.  Ville 1668 blifva militär, hvarför
modern s. å. anhöll, att han skulle få rusta under Vestgöta
kavalleri för hemmanen Baggården och Silfvarp.

Tab. 2.

[Bengt], f. 1645. [Afsked 1700] 7/4 för sjuklighet. 
[-- Gift med Maria Belfrage], som öfverlefde honom. 
Barn (bl. a.):

? Nils, f. 1683 i Vestergötland; kom i tjenst vid
Vestgötadals regemente 1704; var fänrik der 1710;
fänrik vid general v. Fersens dragonregemente 1715;
vistades fem år i dansk fångenskap; handtlangare vid
artilleriet i Stockholm 1720; afsked 1730 17/12;
beviljades pension s. å. 3/12; + 1733 4/6. Hade
fått ett hugg i hufvudet, ett spjutsting i ansigtet
och ett hugg på näsan samt dessutom blifvit skjuten
i högra låret.

[Maria Sofia]. Gift med en kapten vid öfverste Carl
Bildsteins regemente.

Tab. 3.

[Henrik]. Var 1672 löjtnant vid Vestgöta kavalleri.

Tab. 1.

Dreffensköld.

[Nils Björnsson, adlad Dreffensköld]. Bevistade fälttågen i Livland, Preussen, Tyskland och Danmark samt hade varit fången och sårad. Erhöll genom kongl. brefven 1647 20/3, 1647 7/7, 1652 7/11 och 1655 30/4 i donation flera gods, gårdar och hemman i Vestergötland; + 1658 25/3. 
[-- Gift] och öfverlefdes af hustrun, med hvilken han hade sex söner.

Barn (bl. a.):

[Björn], Ryttare vid Vestgöta kavalleri 1647; korpral
1655 och beordrades till Polen; bevistade sedan stormningen af 
Fredriksodde och kommenderades derpå såsom kornett under 
öfverste Schönleben till Stettin; blef vid Flensborg löjtnant 
och afsändes till Seeland till konungens lifkompani; blef vid 
stormningen af Köpenhamn sårad i venstra sidan af halsen; tjenade
efter fredsslutet såsom reformerad löjtnant vid Vestgöta kavalleri; [ryttmästare]; afsked 1680 22/7; + l684 21I/3. Var aldrig 
öfverstelöjtnant. Erhöll 1682 4 1/2 bondehemman på lifstids frihet. 
-- Gift med Maria Silfversvärd, som öfverlefde honom, dotter af
ryttmästaren Lars Silfversvärd, n:r 184, och Anna Hierta, n:r 121.

Nils. Anhöll få behålla hemmanen efter fadern, + 1674. 
-- Gift med Märta Bråckenhus, som med flera barn öfverlefde 
mannen.

[Anders. Lefde 1665], men var död 1684. -- [Gift
med Dorothea von Krakowitz, i hennes 2. gifte],
som lefde, enka, 1684.

Dotter:

Greta. Var död 1729. Gift med löjtnanten vid Bohusläns dragoner   Anders Wall, som 1729 ämnade gifta sig 2:o med sin förra frus
halfbroders dotter Dorothea von Wulffschmidt. [Göran.

[Göran. Löjtnant;] + 1672. [Se Tab. 2.]

Tab. 2.

[Göran], Kornett vid öfverste Sinclairs regemente;
[löjtnant vid Vestgöta kavalleri] 1657; + 1672 13/2. 
Barn (bl. a.):

[1. Anna Dorothea]. Öfverlefde alla manliga
arfvingar af ätten och lefde ännu 1728. [Gift (?) med
löjtnanten] vid Bohusläns dragoner [Anders Wall],
som efter 28 års tjenst fick afsked 1716, anhöll om
adelskap och lefde ännu 1729. Hans moder, som hette
Fahnesköld, var troligen dotter af Sven Pedersson,
adlad Fahnesköld n:r 511, hvilken stupade i fält.

[2. Lars]. Var 1678 page hos grefve M. G. De la Gardie. 
[2. Jacob. Musketerare vid lifgardet 1685] i september; 
pikenerare efter nio månader; rustmästare vid major M. W. 
Nieroths bataljon 1687 20/2; afsked 1688 2/10; [löjtnant vid M. G. 
Tiesenhausens regemente s. å.] 10/12; [kaptenlöjtnant vid Buddenbrocks
regemente] 1694 10/9; kapten vid Fredrik Köhlers inf. 1700 10/8; 
major 1703 15/7; öfverstelöjtnant vid Vestgöta 3-männings regemente 
till fot 1707 8/6. f + 1714 1/4 på Filsbäck. -- Gift med Margareta Gyllenberg, i hennes 1. gifte, dotter af öfverinspektoren Erik
Berg, adlad Gyllenberg, n:r 1030, och Christina Duberg.

2. [Helena Catharina]. Var död 1711.
2. [Nils], f. 1672. [Kapten; + 1708. Se Tab. 3.]

Tab. 3.

[Nils], f. 1672 22/4. [Dödsskjuten 1708] 31/8 vid
Mescowitz [i Polen]. Uppgifterna i Ättartaflorna
om hans giftermål 1670 med Christina Brockenhausen
likaväl som om hans barn, af hvilka Anna Maria
står född 1671, kunna således ej vara riktiga, utan
äro dessa nog att hänföra till ofvan anförde Nils
Björnsson, adlad Dreffenskölds son Nils, som var
gift med en Bråckenhusen och dog 1674.

Dromund.

[Jacob Drummond. -- Gift med Elisabeth Clerck, i hennes
1. gifte], (gift 2:o med öfverste Jacob Sinclair, n:r 444), +, enka, 
1662 15/7. Hon skulle begrafvas 1663 19/7 i Klara kyrka i Stockholm.

Dotter:

[Regina Drummond, adlad Dromund. Gift] 1680 29/4
i Jakobs församling i Stockholm.

Tab. 2.

Ehrenspetz.

[Henrik Speet]. -- Gift 2:o (?) 1694 17/6 i Stockholm
med Elisabet Ditmar, hvilken såsom enka, bodde  1705 i Norrköping.                      

Tab. 3.

[Anna Christina], + 1763 10/5 i Nikolai församling i Stockholm. 
[Gift med Urlander] + 1753.
von Eich. [Abraham van Eich, adlad von Eich],
f. 1620 20/1, [+ 1677] 31/7. 
[-- Gift med] Sara Witte, eller de Witt, f. 1625, 
+ 1680 i Göteborg, 54 år, 7 månader och 17 dagar gammal.

von Eisen. [Diedric von Eisen]. -- Gift med Christina
Palmström, + 1710 30/9.

Tab. 1.

Ekegren. [Anders]. -- Gift 1667 12/4 i Hofförsamlingen
i Stockholm med Maria von Bilow.

[Peter]. -- Gift 1710 9/5 med Greta Torpadius, f. 1681
22/9, f 1748 19/3: dotter af assessor Lars Torpadius.

Dotter:

Greta. Gift med kaptenen Gustaf Folcker,
som 1760 bodde på Hofvetorp i Torpa socken i Östergötlands län.

[Johan]. Var kaptenlöjtnant [vid Dalregementet] 1680; 
regementsqvartermästare 1681; afsked 1682 30/3.

Tab. 2.

[Gustaf]. Lefde 1696, men var död 1704.
[Gift med Christina Kyle] som lefde ännu 1719.

Barn (bl. a.):

En son. Reste 1685 till Holland att lära sig
italienska bokhålleriet, men hördes sedan ej af. 

[Elsa]. Lefde 1719. Gift före 1685 med 
landsfiskalen [Johan Andersson] Sundberg, som 
lefde 1719 (och var fader till fänriken Gustaf Sundberg, 
gift med Agneta Catharina Stråle till Sjöared, n:r 223).

von Freudenberg

[Johan Adolf Gottlieb von Freudenberg]. -- Gift med Clara 
Elisabet von Geistmer.

Barn: Georg  Wilhelm, döpt 1727 20/11        i Tyska församlingen  
      Fredrika Charlotta, döpt 1728 26/10    i Stockholm.



Fuchs von Bühlstein.

[Peter Fuchs von Bühlstein].

Barn (bl. a.):

Maria, döpt 1656 12/10                    
[Philip], döpt 1658 25/1               i Tyska församlingen
[Peter Gustaf], döpt 1659 20/11        i Stockholm.
Christina Elisabet, döpt 1660 19/10
[Samuel Johansson Furubom. -- Gift 2:o] 1676 7/5 i
Tyska församlingen i Stockholm med [Magdalena] Hiep,
f. 1658 (döpt 18/4) i Stockholm, dotter af vinhandlaren Thomas
Hiep och Maria Torngren, i hennes 2. gifte.

Barn (bl. a.):

[1. Maria Catharina], + 1746 28/4 på Wiksbergs sätesgård,
som hon egde.

2. Samuel, döpt 1679 5/11 i Tyska församlingen i Stockholm.

2. Magdalena, döpt 1683 i februari i Nikolai församling i Stockholm.

*

[Lars Fegier, adlad Fägersköld]. Tjenade under Gustaf
II Adolfs tid i polska kriget, blef fången vid Riga och satt fången
några år. sköld. Deltog sedan i kriget i Preussen och Tyskland.

Barn (bl. a.):

[Lars. -- Gift med] Anna Lennartsdotter Lake
(troligen n:r 53, tab. 9), som öfverlefde honom.

[Maria]. Lefde 1676. Gift före 1666 med kornetten vid Vestgöta
kavalleri Sven Grotte, + 1675.

[Christian.] Var 1666 fänrik vid öfverstelöjtnant Julius Richard
De la Chapeles skånska adelns soldater.

*

[Håkan Fegræus, adlad Fägerstjerna. -- Gift 1:o med
Margareta Tersera], + 1670 i augusti; -- [2:o] 1674 1/10
[med Chr. Canterhjelm], f. 1652 11/7 i Stockholm.

Barn (samtlige enligt hans egenhändiga uppgift):

1. Maria, f. 1670 i augusti, + 1671, 9 månader gammal.

2. [Catharina Margareta], f. 1675 25/7 i Stockholm.

[2. Gundborg Elisabet], f. 1678 25/7 i Stockholm.

[2. Anders, f.] i Stockholm. -- [Gift med G. Hoghusen],
+ 1734 29/3 i Nikolai församling i Stockholm.

*

[Joachim Georg Ganschou, adlad von Ganschou, + 1760]
10/5 i Kembele församling. [-- Gift med Elisabet Freidenfelt],
som öfverlefde honom.

Son:

[Georg Christoffer], f. 1710, [+ 1760] 28/5 i Klara
församling [i Stockholm] och slöt ätten. [-- Gift 1748] 12/4 i nämnda
församling.

*
Garfwe.

 [Hans Mårtensson Garff, adlad Garfwe].
Dog mellan 1671 och 1673  30/8.

Döttrar:

[Maria].  Gift med kornetten vid Adelsfanan Sven
Eketrä, n:r 137, f.  1634, + före  1685, efterlemnande fattiga
barn. 

Karin.  Gift med öfverstelöjtnanten Claës Niethoff, n:r 463.

von Gerdes 

[Hans Gerdes, adlad von Gerdes], f. 1636, begrofs [1723] 28/3.

 [--Gift med Catharina Spalding], f. 1657, begrofs [1698] 27/11
 41 år och 8 månader gammal.

[Barn]:

Johan, döpt 1676 24/2 och begrafven 1679 22/6 i Göteborg.

Elisabet Katarina, döpt 1677 13/3 och begrafven 1679 22/6 i Göteborg.

Ingeborg, döpt 1678 4/8 och bisatt s. å. 30/12 i Göteborg.

Adam Johan, döpt 1679 21/10)  i Göteborg.

Johan Ludvig, döpt 1680 10/10 i Göteborg.

[Johanna Maria], döpt 1682 26/4 och begrafven 1721 8/9
i Göteborg, 39 år, 4 mån. och 15 dag. gammal. [Gift
1:o] 1701 på Lerjeholm i Angereds socken i Elfsborgs
län [med kaptenen] vid fortifikationsstaten i Göteborg
Wilhelm Galantin [von Schmerfelf], f. 1668, + 1707
13/9 i nämnda stad; [2:o] 1711 17/5 i Göteborg [med]
amiralitetskommissarien i nämnda stad Jakob Mesterton,
f. 1763, begrafven 1720 10/8 i Göteborg.

Christoffer Ludvig, döpt 1683 25/6 och begrafven 1684
10/7 i Göteborg.

[Hedvig] Ulrika, döpt 1685 13/5 i Tyska församlingen
i Stockholm och begrafven 1703 22/3 i Göteborg.

[Catharina Charlotta], döpt 1690 18/1 och begrafven [1720] 17/8 
i Göteborg. [Gift] där [med Jacob von Utfall] begrafven 1769 21/7 i nämnda stad.

Johan Gabriel, döpt 1691 27/5
[Eleonora], döpt 1693 4/11 i Göteborg.
Beata Elisabet, döpt 1696 7/4

En af döttrarna begrofs 1690 8/8 i Göteborg.

Tab. 1.

von Gerstenberg

[Thomas]. Lefde ännu 1667 och bodde i Verden.

Tab. 2.

[Henric]. -- Gift med Christina Cleberfelt, dotter
af Herman Cleberfelt (antagl. Klöfverfelt, n:r 407, Tab. 1).
Barn:

Tre söner.

Två döttrar.

En Henrik Wilhelm von G erstenberg (måhända en af
sönerna) blef fänrik vid Österbottens regemente  1669; afsked 1672.

Tab. 2.

Gladtsten

[Herbert] Carl. Tjenade  i kriget i Skåne på
1670-talet såsom ryttare,  korpral och qvartermästare 
samt [sedan såsom drabant]. Var derefter  korpral under 
två år och förare fyra år vid generallöjtnant friherre von 
Buchwalds regemente i Wismar, der han 1690 anhöll att 
blifvafänrik, hvilket dock afslogs s. å. 14/1.

Tab. 3.

[Carl Gustaf.] Afsked 1716; + 1740 30/3 i
Hallingebergs församling i Kalmar län.

Son:

[Johan] Henrik. Var 1727 gift med Anna Catharina
Årrhane, f. 1693, + 1762 27/4 i Hedvig Eleonora församling 
i Stockholm, 69 1/4 år gammal, dotter af kaptenen Herman Årrhane, n:r 309.

Tab. 6.

[Adam.]  Född  1680. Begrofs 1729 7/3 i Hedvig
Eleonora församling i Stockholm.

[Dotter]:

[Anna] Helena, [+ 1761] 19/6 i Hedvig Eleonora församling.


Golawitz

[Peter.]  F. 1606 på fädernegården Fransnäs i
Perno socken i Finland; rotmästare vid 
öfverste Seituns (!) regemente  1624; fänrik vid
öfverste Creutz' regemente 1631; kapten vid det
värfvade folket af öfverste Mathias Forbus' regemente
1639; -- -- -- --; + 1673 30/9 på sin egendom Degerby.

Grran

[Johan].  [Dog 1679] före 19/9, då själaringning
gjordes för honom i Jakobs församling i Stockholm. 
-- Gift  1:o  1641  3/6 i Hofförsamlingen i nämnda stad med 
Christina Jacobina Robertsson von Struan; 
-- 2:o med Elisabet Bure,  +  1705.
Granatenburg

[Olof Bengtsson, adlad Granatenburg. --
Gift (2:o)] 1669 [med Anna   Pahl, i hennes 2. gifte (gift 1:o] 
1659 12/6 i Tyska församlingen i Stockholm [med Jacob Kortz]), +, enka.

Söner:

[1. Konrad. Kapten]. -- Gift med Maria -- -- -- --, som
öfverlefde honom och på egen bekostnad lät begrafva
sin svärfader, som stått obegrafven öfver två år.

1. Johan Fredrik. Lefde 1669. Tjenade fyra år
vid Lifgardet i Stockholm såsom pikenerare och
anhöll någon tid derefter, att Kongl. Maj:t måtte
rekommendera honom till Generalstaterna i Holland,
der han önskade vinna anställning.

[2.  Anders.] Konstapel vid artilleriet 1675 1/12.


Tab. 1.

Grass.
Adliga ätten.

Henning. Kaptenlöjtnant vid öfv.
Henrik Rehbinders regemente.  [-- Gift med Hilgard von Dellvig], 
som öfverlefde honom.

Tab. 2.

[Michaël Gottlieb.] Öfverstelöjtnant vid Kinninmunds
regemente 1635 i mars; afsked 1636 i juni. Lefde ännu
1650, men var död 1651.

Tab. 3.

[Johan.] Sergeant vid öfverstelöjtnant Anders Zöges
bataljon i Dorpat 1701; fältväbel vid Adam Carl De la
Gardies regemente 1702; regements adjutant 1703 22/10
med kongl. fullmagt 1705 6/3; följde konungen efter
slaget vid Pultava öfver Dniepern, men blef sedan
fången och förd till Ryssland; echapperade 1712 i
maj och ankom i november till Reval, der han arbetade
såsom knappmakaregesäll. Kom 1714 18/5 till Vaxholm
och derifrån till Stockholm; fänrik vid Vestmanlands
regemente 1717; bevistade Fredrikshalds belägring
1718; löjtnants afsked 1719 30/12; + 1755 3/9 i
Torshälla. -- Gift med Helena Pohlman, som lefde 1744.

Son (bl. a.):

[Nils,] Var fältväbel vid Södermanlands regemente 1755. 

[Casper Georg Grass.] Adelsman. F. 1676 i
Livland; kom i tjenst 1692; fänrik 1703; blef fången
vid Riga 1710; rymde 1711; fången på ett parti s. å.,
men rymde; major vid Österbottens regemente 1715
25/9. Bevistade norska fälttåget 1718. Hade slutligen
öfverstes karaktär och öfverstes indelning vid nämnda
regemente; + 1759 17/4.


Grubbenfelt

[Diedric.] F. 1635, + 1J683.  Hans vapen
och värja hänga i Romelanda kyrka i Bohuslän.
[Berend.] Hade två söner i tjenst, när han anhöll om adelskap.

Söner (bl. a.):

[Berend. Kornett vid öfverste Berendt Mellins (Karelska) kavalleri
1675] 8/9; [löjtnant 16/76] 24/12; [ryttmästare 1677] 24/11; + 1694 2/3.
Hade bostället Årawala. -- Gift med Ursula Knorring, f. 1655 29/4,
begrafven 1720 23/4 i Stockholm, dotter af majoren Casper Fredrik Knorring,
n:r 809, och hans 2. fru Catharina Lichton.

Otto Christoffer. [Korprat vid Viborgs kavalleri 1679];
qvartermästare.

En ryttmästarefru Maria Grönhjelm dog 1720 23/4 i
Hedvig Eleonora församling i Stockholm.

*

[Nils Nilsson, adlad Harnesksköld. Adlades] på grund af
sin 30-åriga tjenst under krigsväsendet. Egde en gärd Warsalo i
Randasalmi socken i Finland. [Gift med Catharina Sofia Sperling],
i hennes 2. gifte (gift 1:o med korpralen Johan Henriksson Hacerman),
dotter af Henrik Jurgensson Sperling och Dorothea Bassewitz.

Söner:

Casper. Sergeant vid Viborgs läns dragoner under
Berendt Taube 1663; fänrik 1668; + 1669 i april.

Herman. Förare vid samma kompani som brodern Casper
1663; fältväbel 1668; fänrik 1669 28/5; löjtnant vid
öfverste H. von Burgnausens nyvärfvade finska dragoner
1676; löjtnant vid Unga Drottningens lifregemente
till häst, eller Nils Grotenfelts dragoner, liggande
i Ingermanland, Estland och Livland. Anhöll 1690
25/9 om afsked för sjukdom samt om kaptens titel
med »litet underhåll för sig och de fattiga sina»,
hvilket beviljades s. å. 11/10; + 1692. -- Gift
med Elisabet Grotenfelt, f. 1671 14/4, dotter af
öfverstelöjtnanten Nils Grotenfelt, n:r 1032, och
hans 1. fru Elisabet Gjös.

*

[Hoffstedter von Kuhnberg], + 1680. Hans lik stod från
1680 26/2 och ännu 1685 28/4 obegrafvet i Tyska kyrkan i Stockholm.
-- [Gift med] Angela [Rebecka von Barth, som] jämte barn
[öfverlefde 1683].
Biografisk litteratur.

Lehrbuch der gesammten wissenschaftlichen Genealogie.
Stammbaum und Ahnentafel in ihrer geschichtlichen, sociologischen
und naturwissenschaftlichen Bedeutung, von Dr. Ottokar Lorenz,
Professor der Geschichte. IX + 489 S. Berlin, Verlag von Wilhelm Hertz
(Bessersche Buchhandlung) 1898. (Pris 9 Mark).

I detta, om ganska stor grundlighet och lärdom
vitnande arbete, hvaraf en kort redogörelse måhända
är af intresse för denna tidskrifts läsare, erinras
till en början i företalet, hurusom för mer än hundra
år sedan Gatterer i Göttingen skrifvit en lärobok i
genealogi, men att sedermera, frånsedt några artiklar
i encyclopedier och anvisningar för praktiska
familjehistoriska studier, detta ämne icke varit
föremål för systematisk behandling. Ämnet behandlas
nu af förf. under följande fyra hufvudafdelningar:

genealogien som vetenskap;

läran om stamträdet;

anträdet;

fortplantning och ärftlighet: problem.

Öfverallt där, hvarest bland menniskor erinran om
bortgångna menniskor bevarat sig, är ett genealogiskt
medvetande for handen, och därför kunde äfven Gatterer
uppställa den satsen: »genealogi fans tidigare bland
menniskorna än historia». Genealogien är, säger
förf., i sin ursprungligaste mening vetenskapen om
släktets fortplantning i dess individuella yttringar,
samt erhåller sitt fulla innehåll och sin egentliga
prägel genom iakttagande af den till sin födsel
och härstamning kända menniskan själf, hvilken
i afseende å sina fysiska, andliga och sociala
egenskaper undergår en rad af förändringar. I denna
definition ligger också den af förf. framhållna
indelningen af genealogien i formel eller sådan, som
afhandlar framställningen af ett antal menniskors
släktskapsförhållanden i olika led, således hvad
som i vanliga fall är föremål för släktforskning,
samt i sådan, som inlåter sig i närmare beskrifning
af släktledens och menniskornas olika egenskaper
i fysiskt, andligt och socialt hänseende. Sålunda
utvidgad, kommer genealogien att mer eller mindre nära
beröra gränserna för åtskilliga andra vetenskaper;
och förf. ingår på en ganska utförlig undersökning
af genealogiens betydelse såsom hjälpvetenskap
till historien, stats- och samhällsläran,
rättsvetenskapen, statistiken, zoologien, fysiologien,
psykologien och psykiatrien. Denna undersökning
leder till det uttalande, att de band, som förena
genealogien med största delen af alla historiens och
naturvetenskapernas områden, äro så mångfaldiga, att
genealogiens studium med allt skäl kan antagas komma
att i den närmaste tiden utomordentligt utvecklas
och utvidgas.

De båda genealogiska grundformerna äro anträdet och
stamträdet eller stamtaflan. Den förra innefattar de
förfäder, hvilkas afkomlingar tillsammantagna bestämma
en viss individs tillvaro, den senare
afkomlingarne af en viss individ. Förf. framhåller med
eftertryck den grundväsentliga skilnaden mellan
dessa båda olika behandlingssätt af det genealogiska
materialet, och påpekar, att allt riktigt genealogiskt
begrepp beror på tydligt särskiljande af ifrågavarande
båda grundformer.

Efter en längre historisk beskrifning af stamträd
från skilda tider, erinrar förf., hurusom man, för
att icke förlora öfversigtligheten i ett stamträd,
numer liksom stillatigande förenat sig därom, att
detta skall innehålla en framställning af alla den
manliga generationens afkomlingar och tillika upptaga
de i hvarje enskild familj förekommande döttrar och
namnen å deras män, men icke dessa pars afkomlingar. I
alla stamträd bortfalla således afkomlingarna på
kvinnolinien, och framställningen erhåller därigenom
icke blott ett måttligare och mer begränsadt omfång,
utan, hvad riktigare är, gestaltar sig till ett
egentligt stamträd öfver familjen, d. v. s. dem, som
bära samma familjenamn, och utesluter endast sådana,
som rätteligen tillhöra en annan familjs stamträd.

Till fullständigheten af ett stamträd, som skall
motsvara allmänt genealogiskt ändamål, utan att
tillika tjena till ledning för historiska eller
naturvetenskapliga undersökningar, erfordras, enligt
förf:s mening, följande upplysningar: 1. härkomst;
2. födelsetid och födelseort; 3. stånd och tjenst;
4. dödstid, dödsort och dödssätt; 5. giftermål med
angifvande af makens härkomst, födelse, stånd och död:
6. barn af såväl mankön som kvinkön.

Vill man åter göra stamträdet så fullständigt,
att det tillika erbjuder ledning för historiska,
sociala och naturvetenskapliga undersökningar, bör
det tillika innehålla så fullständiga upplysningar som
möjligt angående hvarje persons kroppsliga, moraliska
och intellektuela egenskaper. Ju fullständigare ett
stamträd är i dessa hänseenden, desto närmare kommer
ock dess beskrifning af hvarje särskild individ till
biogranens form.

Förf. redogör vidare utförligt för begreppen bio
ds förvändt skåp, consanguinitas, härstamning från
en och samma stamfader eller stammoder, agnater och
cognatcr, ascendenter och descendenter, sidoslägtskap,
samt slutligen de olika sätten för beräkning af
slägtskap, den romerska, som räknar lika många grader
som generationer, och den kanoniska, som beräknar
slägtskapen efter antalet leder från den gemensamma
stamfadern. Den förra, hvilken användes i clen tyska
och äfven i vår svenska lagstiftning, framgår, såsom
bekant, af följande schema:



A och F äro med hvarandra besläktade i femte
led eller grad, B och E i tredje o. s. v.

Ett kapitel af ganska stort intresse afhandlar
bevis för genealogiska uppgifter, och uppräknar
de olika slag af urkunder, som
därvid finnas att åberopa, samt framställer den olika
grad af trovärdighet, som hvarje sådan urkund kan
anses förtjena. Bland urkunder framhållas särskildt
porträtt, och förf. tror, att porträttforskningen är
en bland de mest lönande grenarne af det genealogiska
studiet. I tvifvelaktiga fall rörande faderskap,
är det enligt förf:s åsigt säkraste beviset båda
makarnes samstämmande, äfven af tredje person ej
bestridda uppgift.

Efter redogörelse för åtskilliga genealogiska termer
och benämningar äfvensom person- och familjenamn
från romersk och tysk literatur, öfvergår förf. till
den del af arbetet, som handlar om anträdet. Läran
härom göres till föremål för en synnerligen utförlig
behandling, försedd med talrika exempel från furstliga
och adliga ätter, redogörelse för s. k. anprof
för inträde i äldre riddarordnar o. s. v. Hvad som
synes mig vara af särskildt intresse äfven för vår
svenska släktforskning och väl vardt att praktiskt
tillämpas, är förfis förslag till sifferbeteckning
af personerna i ett anträd. Därvid iakttages, att
alltid mannens namn skrifves före hustruns. Man
betecknar då generationsraderna efter det i hvarje
rad innehållna antalet anor, så att rad i betecknas
med 2, rad 2 med 4, rad 3 med 8, rad 4 med 16 o. s. v.
Hvarje person i raden erhåller ett ordningstal,
n:o 1, n:o 2 o. s. v. Radtalen skrifvas som täljare,
ordningstalen inom raden såsom nämnare. 16/5 betyder
således den femte personen inom raden af sexton anor,
32/7 den sjunde inom raden af tretiotvå anor o. s. v.
Detta beteckningssätt medför stora fördelar, i det
att icke blott hvarje bland anorna förekommande
person blir säkert betecknad, utan man äfven kan ur
ett gifvet tal samtidigt hemta åtskilliga viktiga
upplysningar om anornas inbördes förhållande, utan
att behöfva hafva ett fullständigt utarbetadt anträd
till hands.

1) Man ser genast, om »anan» -- hvilken form enligt
svenska akademiens ordbok kan användas -- är manlig
eller kvinlig. Alla manliga anor hafva udda,
alla kvinliga jämnt ordningstal (nämnare). 8/1, 8/3, 16/7, 32/11 o. s. v.
äro män; 8/2, 8/4, 16/8  o. s. v. äro kvinnor.

2) Man finner, hvilka anor äro makar. Om man
har en kvinna, t. ex. 16/8, finnes hennes man vara den,
hvars nämnare är minskad med i, således 16/7, och
omvändt, om mannen är t. ex. 16/3, måste hans hustru
vara den, hvars nämnare är ökad med 1, således 16/4.
Alltså: 4/1 och 4/2, 8/5 och 8/6 äro makar.

3) Det visar sig genast, om den betecknade personen
hör till anträdets egares förfäder på fäderne eller
på möderne. För sådant ändamål tager man hälften
af täljaren, medan man lemnar nämnaren oförändrad.
Om halfva täljaren är större än eller lika med
nämnaren, tillhör anan fädernet; är halfva täljaren
mindre än nämnaren, tillhör anan mödernet. Exempel:
Anan 8/2 gifver genom täljarens delning 4/2 och tillhör
därför fädernet. Anorna 16/1 till och med 16/8 tillhöra fädernet,
16/9-11/66 mödernet.
4) Äfven anornas genealogiska ordning inom
anträdet låter sig påvisas. Man ser, huruvida
den gifna anan med sin hustru eller man genom en son
eller en dotter har bidragit till anträdets egares
födelse. För detta ändamål dividerar man såväl
täljaren som nämnaren med 2; hvarvid dock märkes,
att, om en manlig ana föreligger, nämnaren först måste
höjas med 1. Exempel: Anan 16/12 gifver, dividerad med 2,
8/6, och är således i anträdet representerad genom en
dotter. Det samma gäller naturligen om hennes
man 16/11. Vi vilja fullfölja detta exempel. Mannen
till 8/6 är 8/5 bådas barn 4/3 är nu en son. Han är
morfar till anträdets egare, ty han har med
sin hustru 4/4 födt 2/2, som är den sistföddes moder.

5) För att finna föräldrarne till en å anträdet
upptagen person, har man att multiplicera
täljaren och nämnaren med 2 och sedan subtrahera
i från nämnaren. Exempel: föräldrarne till 2/2
äro 4/4 och 4/3, till 8/5 äro 16/10 och 16/9.

Dessa räkningar äro så enkla, att ett verkligt
utförande af ett anträd i schema knappast vidare
är nödvändigt, utan man kunde, säger förf., vid
utforskande af ett anträd direkt upplägga en sedel-
eller lappkatalog, i hvilken hvarje lapp hade sin på
ofvan nämnda sätt anordnade sifferbeteckning.

En ganska utförlig behandling egnas frågan om
anförlust, hvarmed menas det förhållande, att samma
äkta par eller samma person kan två eller flere gånger
i ett anträd förekomma såsom stamföräldrar, stamfader
eller stammoder till en och samma person. Antalet
anor i samma generationsled kan härigenom blifva
väsentligen mindre än det regelmässiga antalet 8,
16, 32 o. s. v. Förf:s. utredning af anförlustens
sociala betydelse är ganska lärorik, i det att
han påvisar, hurusom anförlusten betingas af
jämnbördighetslagar, äktenskap mellan släktingar,
befolkningens mindre rörlighet, trånga statsgränser,
noga bevarad nationalitet, stark nationalkänsla,
enhet i religion m. m. Å andra sidan minskas
anförlusten genom ökad känsla af jämlikhet mellan
olika samhällsklasser, de företrädesvis i katolska
länder talrika, af kyrkan uppstälda äktenskapshindren,
fri ut- och invandringsrätt samt blandning af folk,
stammar och raser. Förf, som med en historikers blick
granskar dessa nu antydda förhållanden, finner, att
det gifves ett i menniskonaturen grundadt sträfvande
att minska mängden af anor. Lagen om det likartades
och jämnbördigas attraktion kan visserligen tidtals
och i ringare mån blifva åsidosatt, men är i det hela
outrotlig; ty »kärleken trifves bäst vid anförlust
och jämnbördighet».

För förf. framstår den känsla af pietet mot gångna
släkten, hvilken tager uttryck i forskningen efter
anor, såsom synnerligen lofvärd, och han kallar
den »en art af religion, åt hvilken man ej upprättar
tempel och altaren, men emot hvilken det socialistiska
frisinnet förgäfves skall löpa till storms, emedan
den är grundad i blodet».

Den tredje och sista delen af arbetet handlar
om fortplantnings- och ärftlighetsproblemen,
d. v. s. genealogien ur naturvetenskaplig
synpunkt. Framställningen utmärker sig för mycken lärdom,
och innehåller uttalanden af en mängd författare,
belysta af exempel från åtskilliga furstliga
familjer. Några bestämda regler för ärftligheten kunna
icke uppställas; dock tror man sig, säger förf.,
hafva funnit, att vissa för en familj framträdande
egenskaper företrädesvis äro att härleda från förfäder
å manssidan. Bevisen härför liksom för öfrigt hela
framställningen i denna del anbefallas såsom ett
särdeles intresseväckande studium.

De sista betraktelserna egnas åt släktens
uppblomstring och utslocknande och andra, starkare
släktens uppkomst. »Uti alltjämt nya, men alltid
på något sätt med hvarandra förbundna generationer
uppträder menskligheten uti historien, liksom
hafvets vågor alltid såsom samma salta vatten slå
mot stranden; men inom denna likartade massa finnas
särskilda afdelningar, hvilkas individuela lif lemnar
ett visst utrymme för fri utveckling». Att iakttaga
detta, hörer i första rummet till genealogiens stora
uppgifter.

J. W.

*

Frågor och svar.

*

Frågor.

15. Kongl. Rådet Grefve Erik Lindschöld var
i sitt första äktenskap förenad med Greta Jönsdotter,
en förmögen bondedotter från Eldslösa i närheten af Skeninge.
Makarne ingingo äktenskap 1657 och hustrun dog
under utrikes resa redan 1659, efterlemnande en
son, hvilken uppfostrades hos sina mödernefränder och
blef bonde. Uti Biografiskt Lexicon Nya Följden,
sidan 301, uppgifves, att afkomlingar till denne son
i oafbrutet nedstigande led på manssidan
skulle ännu lefva och blomstra i Östergötland,
medan åter Lindschölds grefliga ätt, såvidt den
stammat från hans andra gifte, för mer än halftannat
sekel utslocknat.

Hvilka äro Lindschölds nu lefvande descendenter,
som kunna göra anspråk på hans namn och grefvetitel?

A. D.

16. Hvar finnes Majoren Gabriel Gyllenståhls porträtt?
Denne afled 1705, hvadan hans bild bör vara målad af
Ehrenstrahl eller M. Mijtens d. ä. Porträttets sista,
af mig med säkerhet kända egare var Gyllenståhls dotterdotter,
Enkefru Eva Catharina Lindsfelt, född Du Rietz, hvilken dog
på sin egendom Stora
Tirserums säteri i Södra Östergötland den 1 Januari
1784. Derefter har antagligen porträttet förblifvit
qvar på nämnda egendom under hennes båda ogifta
systrars lifstid. Den sista af dessa afled 1799.

                           Axel Durling.

17. Kan någon emna upplysning om och hvarest
porträtt finnas af nedanstående:

von Ascheberg, Christian Ludvig, v., grefve (född
1662, Anrep). Chef för Riksenkedrottn. lifreg:te t. häst.
27/8 1674--17/4 1693.

Douglas, Gustaf, grefve (född 1648. Anrep tab. 2).
Chef for Skåne-Bohus läns Dragonreg:te. 31/7 1677--3/12 l679.

Haij, Eric, frih. (född 1774. Anrep tab. 4). Chef för 
Bohus läns reg:te. 18/12 1810--3/2 1821.

Tranefelt, Jan Verner (född 1730. Anrep tab. 7). Chef 
för Bohus läns Dragonreg:te. 9/5 1781---3/10 1790.

Wallenstjerna, Samuel (född 1674. Anrep tab. 13). Chef 
för Riksenkedrottn. lifreg:te t. häst. 14/6 1716--1720.

                                                I. D.

18. Kan upplysning lemnas om Fabrikören Petter Rudbecks i 
Alingsås härstamning. Han var född 1712 och dog 1772, efterlämnande
bland andra barn Borgmästaren i Norrtelge Per Gabriel Rudbeck. Se 
Svenska Ättartal 1891, sid. 367.)
                                                    J. G. R.

19. Är porträtt kändt af Olof Rudbeck, född 1751, + 1777, 
författare till bl. a. Boråsiaden?
                                                    J. G. R.

20. »Hvem var den Häradshöfding J. Lagerberg, som i en d. 19 
Sept. 1710 till K. M:t inkommen skrift anhåller om tjenstledighet 
från förrättande af årets hösteting i Wadstena län och hvilken år 
1708 var curator ad litem för fröken Beata Charlotta Crusebjörn? 
Efter all sannolikhet tillhörde han ej ätten Lagerberg N:o 1112.

                                             S. P:n L.»

21. Är något närmare kändt om den i frågan n:r 13 omnämnde 
Harald Eriksson Körnings hustru, som enligt Anreps Sv. Ad. 
Ättartaflor hette Märta Pedersdotter Luthe?

                                              F. L.
22. Suvorovs svenska förfäder. I Nordisk
Familjebok uppgifves att den ryktbare ryske
fältherren grefve Suvorov-Rymnikski, furst Halijski
»härstammar från en till Ryssland inflyttad svensk».

Hvad hette denne svenske stamfader till Suvorov, när 
lefde han, hvad är eljest kändt om honom och hans familj?

                                               F. L.<

23. Pusjkins svenska anor. I Stockholms Dagblad för den 11 juni 
förlidet år läses en uppsats med titeln »Svenska anor för Puschkin»,
däri det framställes den förmodan, att P:s morfarsmor Christina von 
Sjöberg från Reval (gift med negern general Hannibal) var 
svenska samt dotter af kaptenen vid Vestmanlands regemente
Mathias Sjöberg af svenska adliga ätten n:r 797,
hvilken blef i oktober 1709 »kommenderad med 217 man ryska fångar till Stockholm, lemnade allt sitt gods kvar i Riga, hvilket emellertid vid
stadens öfvergång blef alldeles förskingradt» (Anreps Ättartaflor). Han 
omtalas ej ha blifvit gift af Anrep, men ifrågavarande uppsats förf:e
förmodar, att sådant skett och att nämnda Christina von Sjöberg varit 
frukten af detta äktenskap och efter Rigas eröfring af ryssarne kommit 
till Reval. Det välbekanta förhållandet påpekas, att de svenska
riddarhusgenealogierna äro mycket ofullständiga rörande svensk adel i Östersjöprovinserna.

Finnas några fakta, som kunna bestyrka ofvannämnda intressanta förmodan?

                                                          F. L.

24. Äro porträtt kända af Axel Ehrenreich Gustaf Broberger, 
f. 1772, + 1846. Sek.-chef för Lifgardet till häst 1822; 
samt Carl Reinhold Uggla, f. 1754, + 1809. Sek.-chef för samma
regemente 1796.

                                                          H.

                            Svar.

4. Svar på frågan n:r 5. De i Anrep: slägten 
v. Olthoff tab. 3 nämnda Gustafva och Charlotta
torde varit samma person och identisk  med  k.
hofpredikanten, prosten och kyrkoherden Johan Georg
Krooks maka Gustafva Charlotta Elisabeth von 
Olthoff, hvilken -- enligt annons i Öresunds-Posten
27/4 1852 -- + i Qvidinge 25/4 1852, 77 1/2 år.

                                       Th. J:n.

5. Porträtt af den i frågan n:r 7 omtalade amiralen grefve 
Sparre finnes på Torpa i Vestergötland, der sannolikt äfven porträtt
finnes af hans hustru.

                                         A. E.
6. Med anledning af frågan n:r 12 vill undertecknad
framställa en förmodan, att den där omtalade
språkmästaren N. N. Wellingk, hvilken påtagligen icke
varit af den introducerade frih. ätten Wellingk,
tillhört den på svenska Riddarhuset icke intagna
gren af samma familj, hvilken med öfverstelöjtnanten
vid finska kavalleriet Adolf Axel Wellingk (f. 1625
+ 1672), sannolikt vid midten af 1600-talet, inkom
till Sverige. Han bodde på Breviksnäs i Gryts s:n
af Östergötland, hvilken gård han bekom med sin
hustru, Hebbla Drake (f. 1637 + 1707), dotter af
landshöfdingen Hans Drake till Hagelsrum och Elin
Jönsdotter Snakenborg (Bååt). Makarne hade många harn,
af hvilka en son, öfverstelöjtnanten J. A. Wellingk,
efter dem egde Breviksnäs (som från honom gick
till ätten Rydingsvärd). Bl. a. på grund af hans
giftermål torde man kunna antaga, att Adolf Axel
Wellingk förvärfvat adliga privilegier för sig och
sina efterkommande här i landet (ätten polsk adel
sedan 1580), hvadan upplysningar om dem torde kunna
erhållas i Göta Hofrätts arkiv; säkerligen ock i Gryts
församlings ministerialböcker, på Breviksnäs samt
Banérgodset Ekenäs, förr tillhörigt Ad. A. Wellingks
brors son, kongl. rådet grefve Mauritz Wellingk. (På
Ekenäs har funnits och finnes kanske ännu en större
volym genealogiska tabeller, uppsatta af Adolf Axel
Wellingk och bl. a. berörande hans hustrus släkt.) Har
den ifrågavarande språkmästaren tillhört denna gren af
ätten, torde han varit en sonson eller sonsons son af
Ad. Ax. Wellingk. - I sammanhang härmed må anmärkas,
att den i Tidskriftens 2. häfte sid. 103 omnämnde
Gotthard Johan Wellingk, hvilken 1770 med familj
flyttade till Frösön i Jämtland, säkerligen ock varit
en ättling af Ad. Ax. Wellingk. Ett indicium härför
synes ligga däri, att en af den förres söner bar namn
efter sin ascendent, Hans Drake. - Intressant skulle
vara att veta, huruvida ätten fortlefver.

Fredrik Drake.


Smärre biografiska meddelanden.

I supplementet, Del II, till Nordisk familjebok
spalten 2357 meddelas som rättelse, att Olof
Granberg icke aflagt studentexamen, men enligt
»Skånska nationen vid Lunds universitet 1833-1883»
af C. Sjöström (Lund 1885) sid. 197 blef G. student
i Lund 1879.
                                           -r.

von Kantzow[1]. Redan så tidigt som år 1282 30/11
förekommer namnet i ett fördrag mellan markgrefvarne
Otto och Conrad af

[1] Friherre J. A. Kantzow meddelar följande tillägg
till uppsatsen om ätten von Kantzow i denna tidskrifts
1:a häfte.
Brandenburg samt den 1235 grundade staden Prenzlau i
Ukermark. Antagligen härstammar den i ofvannämnda
fördrag omnämnde Conrad Kantzow i Prenzlau från
den i Ukermarkska Pommerska gränsen i Meklenburg
uråldriga byn Kantzow. Familjenamnet har under
olika tider skrifvits med K och med C, med och utan
t. Under 16 århundradet förekomma personer med namnet
Kantzow äfven i staden Greifswald. Utom här nedan
omtalade Hans Kantzow finner man derstädes under
åren 1565-1584 en Brandt Kantzow, men dennes samband
med ifrågavarande släkt är lika litet bevisadt, som
med den kände pommerska historieskrifvaren Thomas
Kantzow. Denne senare, som 1526 10/4 immatrikulerades
vid universitetet i Rostock med tillägget Sundensis,
hvilket antyder hans härkomst från staden Stralsund,
blef sedermera de pommerska hertigarnes sekreterare
och afled 1542 25/9 i Stettin. Ifrån Erdmann Kantzow
i Prenzlau skall äfven härstamma en ännu i Tyskland
lefvande släkt, hvarmed den från Hans Kantzow kommande
linien icke heller har kändt samband. (Se vidare
nämnda uppsats sid. 38 rad 19.)

Hans (von) Kantzow var enligt Dinnies Stemmata,
först öfverstelöjtnant i kejserlig tjenst, sedermera
adlad af kejsaren etc. etc. (Se vidare nämnda uppsats
sid. 38 rad. 27.)


Svenska Autograf-Sällskapet.

Sedan föregående häfte af Personhistorisk Tidskrift
utkom hafva följande personer blifvit kallade till
ledamöter af Svenska Autograf-Sällskapet, som sålunda
nu räknar en hedersledamot, 218 ledamöter, deraf 10
ständiga, samt 9 korresponderande ledamöter.

Alströmer, A., Friherre, Kansliråd.

von Arbin, G. E., Hofrättsnotarie. Kristianstad.

Bildt, C., Friherre, Envoyé. Rom.*

Brahe, N., Grefve, Öfverstekammarjunkare.

Burenstam, C., Minister. Tjelfvesta.

Cederström, B. C., Friherre, Assessor. Kristianstad.

Cederström, Rudolf, Friherre. Upsala.

Dahl, J. I., Löjtnant.

Djurklou, N. G., Friherre, Kammarherre. Örebro.

Ehrensvärd, G.. Grefve, Ryttmästare. Marsvinsholm.

Erlandsson, P., Kontorschef. Göteborg.

von Essen, F., Friherre, Riksmarskalk. Excellens.

Gyllenstierna, N., Friherre, Hofjägmästare. Krapperup.

Hansen, H. J., Lärare vid Tøxens Realskole i
Danmark. Kjöge.

*Ständig ledamot.
Holm, C. T., Grosshandlare.

Holtermann, O., Ryttmästare. *

Lagerfelt, F., Friherre, Kammarherre.

Lamm, H., Grosshandlare.

Leijonhufvud, G. C:son, Friherre, Amanuens.

Lewenhaupt, C., Grefve, f. v. Minister för utrikes
ärendena, Envoyé. London.

Lindhult, A., Juris Kandidat. Alingsås.

Manderström, C., Friherre, Godsegare. Dufveholm.

Oldberg, E. O. M., Kommendör.

Oldberg, G. A., Kapten.

Peterzens, A. F. R., v. Häradshöfding.

Peyron, G., Ryttmästare. Helsingborg.

Piper, Ebba, Grefvinna, f. von Haffner. Söfdeborg.

Piper, Emelie, Fröken. Löfsta.

Planting-Gyllenbåga, G. H. V., Kapten. Karlberg.

Raab, C., Friherre, Kapten.

Rehbinder, H,, Friherre, Kommerseråd.

von Rosen, Fr., Grefve, Kammarherre. Hedenlunda.

von Rosen, Gustaf, T. A., Grefve, Kammarj unkare.

Ruuth, M., Grefve, Generallotsdirektör. Saltsjöbaden.

Skogman, C., e. o. Hofrättsnotarie.

Sondén, M., Professor.

Törnell, O., Auditör.

Wachtmeister, G., Grefve, Ryttmästare. Knutstorp.

Wachtmeister, H., Grefve, Kabinettskammarherre. Årup.

Weidling, H., Kammarskrifvare. Göteborg.

Willers, W., Kamrerare.

Wrangel. Fr., Friherre, Kabinettskammarherre. Ellinge.

Åkerhielm, N. G. S. Friherre, f. v. Statsminister.

De af sällskapets ledamöter, för hvilka
annorlunda ej uppgifves, bo i Stockholm.

* Ständig ledamot.


Desiderata.

Såväl tryckta arbeten som manuskript af eller om
och öfver medlemmar af ätten Rudbeck (Rudbeckius)
önskar undertecknad genom köp eller byte förvärfva.

Särskildt önskas följande arbeten af Olof Rudbeck
d. ä.:

1. Disp. anatom. de circulatione sangvinis, 4:o
Arosiæ 1652 och 8:o Lugd. Bat. 1654.

2. Nova exerc. anatom. exhibens ductus
hepaticos, 4:o Arosiæ 1653 och Lugd. Bat. 1654.

3. Hortus Upsaliensis Academiæ, 12:o Ups. 1666.

4. Deliciæ vallis Jacobææ, 12:o Ups. 1666.

5. Atlantican, del I, tredje uppl. (igenkännes
bl. a. på att myntet sid. 711 blifvit bakvändt
samt att kransen med pennan och svärdet å sista
sidan är nära 3 centimeter mindre i diameter än i
första uppl.).

6. De af O. R. utg. sagor in folio.

Joh. G. Rudbeck,
frih.; vice häradshöfding,
adr. Stockholm.

N:r 4. H. M. Drottning DESIDERIA.
(fotografi tagen efter döden.)

N:r 5. Grefvinnan Aurora Brahe, född Koskull.

MINIATYR AF AUGUSTIN, INFATTAD I GULDDOSA
TILLHÖRIG KAMMARHERREN FRIHERRE CONRAD FALKENBERG.

N:R 6. FRIHERRINNAN CHARLOTTA ELEONORA VON ESSEN,
FÖDD DE GEER TILL LEUFSTA.

(MINIATYR AF LAFRENSEN D. Y., TILLH. GREFVINNAN E. WACHTMEISTER.
F. VON PLATEN.)

N:R 7. GREFVINNAN LOVISA MEYERFELT, FÖDD SPARRE.

(OLJEMÅLNING TILLH. GREFVINNAN STEPHANIE VON WEDEL.)

N:R 8. GREFVINNAN VARVARA SPRENGTPORTEN, FÖDD SAMYTSKY.

(MINIATYR AF MOLINARI, TILLHÖRIG FÖRSTE KAMMARHERRE CELSING.)

N:R 9. GREFVINNAN CHARLOTTE WRANGEL TILL SAUSS,
FÖDD WACHTMEISTER TILL BJÖRKÖ.

(PASTELL AF LUNDBERG, TILLH. GODSEGAREN HARRY NORDENSKJÖLD Å FÅREBO.)

De äldre leden af slägten Leijonhufvud-Lewenhaupt.

(Genmäle.)

I femte årgången af »Svenska Ättartal» framlade jag
för ätten Leijonhufvud-Lewenhaupt en slägtledning,
som ej så litet skilde sig från den gamla häfdvunna
uppfattningen. Emot densamma har ej heller någon
invändning gjorts, men deremot har man icke godkänt
min deri uttalade åsigt, att en af ättens medlemmar,
»skälig man Gregers i Brunsberg», som namnes år 1413,
varit bonde eller möjligen lägre frälseman. Nu senast
har frih. K. K:son Leijonhufvud i en längre afhandling
i denna tidskrift bland annat sökt framlägga bevis
för att denne Gregers i Brunsberg ovedersägligen
varit frälseman.

Då jag emellertid i ofvan anförda slägtledning endast
yttrade mig i den aldra största korthet, må här lemnas
en redogörelse för de skäl, hvarå jag stödde min åsigt
rörande denne Gregers' i Brunsberg samhällsställning,
särskildt som dessa skäl i någon mån äfven belysa
den i medeltidens diplom förekommande terminologien.

Under hela Medeltiden var det synnerligen vanligt,
att man till en persons namn fogade ett attribut. De
oftast förekommande äro: värdig, välboren, ärlig,
beskeden (beskedlig), skälig och god. Intet af dem,
välboren undantaget, är visserligen bestämdt bundet
till någon viss samhällsklass, men vid granskning af
en större mängd diplom finner man dock snart, att
medlemmar af ett visst stånd dock oftast utmärkas
med något särskildt af dessa attribut. Så kallas
prelater vanligen värdiga, riddare och andra frälsemän
ärliga och välborna, prester hederliga samt borgare
och bönder beskedna (beskedliga) och skäliga. I ett
och samma diplom göres ock ej så sällan en bestämd
skilnad dem emellan. Så t. ex. nämnas 1404 30/10 skälige
män Clemens i Svensta och Olof Niclisson i Björnlunda
(bönder), ärlig man Ingeld Törnesson
(frälseman) och hederlig man herr Peder Vikmansson
(prest), 1405 2/5 ärlig man her Christiern Niclisson
(riddare) och hederliga män herr John i Bro och herr
Karl i Frötuna (kyrkoherrar), 1410 1/9 hederliga män
herr Sune Trulle och herr Laurens Skytta (prester)
skälig man Henneka Starke (borgare) och välboren man
Magnus Haldorsson (frälseman). Detta hindrar dock ej,
att en riddare eller annan frälseman, särskildt lägre,
någon gång kan kallas beskedlig, samt en bonde ärlig.

Hvad nu ordet skälig beträffar, uttränges det under
1400-talet mer och mer af det tyska låneordet beskeden
(beskedlig). Allmännast förekommer det vid denna
tid, början af 1400-talet, i diplom från mellersta
Sverige och Östergötland, och såsom ofvan är anfördt,
tillägges det vanligen personer tillhörande de ofrälse
stånden. Såsom friherre Leijonhufvud påvisat det,
gifves det dock också exempel, att riddare någon
gång kallats skäliga. För tiden 1401-1420 har jag
funnit detta skälig omkring 165 gånger vara användt
om personer tillhörande de ofrälse stånden eller ock
personer så obetydliga, att jag icke varit i stånd
att bestämma deras samhällsställning, men deremot
endast omkring 35 gånger om bevisliga frälsemän,
däri inberäknade ej få lägre frälsemän. Då derför
under denna tid en person kallas skälig utan tillägg
af annan förklarande titel, har man full rätt att i
fem fall af sex anse honom vara oadlig eller möjligen
lägre frälseman.

Vidare märkes, att under början af 1400-talet
frälsemän som tillnamn vanligen bära faderns namn, då
deremot bönder endast hafva dopnamnet med tillägg af
bostaden, hvarvid ständigt prepositionen i användes,
så t. ex. frälsemännen, riddarena Knut Udsson, Niclis
Göstafsson och Laurens Ulfsson, men bönderna Björn
i Sundby, Anund i Anstå och Niclis i Edeby. Äfven
från denna regel gifves dock en mängd undantag så
att stundom också bönder erhålla fadersnamnet och
frälsemän endast nämnas med dopnamnet och bostaden,
såsom t. ex. 1404 östgötarne Bengt i Stuthö, Störkar i
Ö, Laurens i Thösthö och Alle i Smethsthorp, knapar,
1408 södermanländingen Michel i Lundby, väpnare,
1412 södermanländingen välborne Arvid i Walsö och
1420 Thord i Balsta (frälseman). Detta sistnämda äger
dock endast rum i fråga om lägre frälsemän, och för
tiden 1401--1420 har jag ej anträffat en enda högre
frälseman nämd på sådant sätt.

Enligt det i diplomerna från 1400-talets början
gängse språkbruket måste således skälig man Gregers i
Brunsberg varit bonde eller möjligen lägre frälseman.
Som bevis för att denne Gregers i Brunsberg verkligen
varit frälseman framdrager frih. Leijonhufvud ett
dombref af 1413 7/7, ur hvilket ett utdrag här må
anföras:

-- --
-- -- -- »tha kærde for oss a satto thinge skæligen
man Gregers i Brundzbærge oppa en fiæl i Wallom i
enne ængh, hulket wy til næmpdenne ransakan lotom,
oc næmpden ransakade thet oc witnade oc swor, at
the enthe annat wisto oc myntes wthan han haffuer
lighat aff aller, som han nw ligger, och the som
nw haffuan, the haffua hafften aff aller oc thera
forældra fore them, i hulkom by oc i fiæl, som
værdhoghe fadher biscop Andris jordh æghandhe ær
wti, i hulkom fiæl for:de Gregers sagdhe sik ægha
wtinnan æpter thy at han war jordhæghande i bynom,
oc thet ær omynnis hæffdt Thy dömdom wy thæn for:da
fiællen wærdhoghom fadher for:da biscop Andrissa oc
them han haffuer hær til hafft stadughan oc fastan
til æwerdelica ægho them oc thera arffwm, wthan
noghot rættare fynnes kan æn nw for oss witnat ær»

Med »fiælder» eller »urfiælder» förstås enligt
Schlyter »ett stycke jord, som särskildt tillhör
någon utan gemenskap med grannarne i byn», och
Södermannalagen, hvars rättssedvänjor äfven efter
antagandet af Magnus Erikssons landslag användes som
subsidiär rätt, stadgar i Jordabalken 13: »Ligger
vrfielder i by oc ær flut fielder, folgher ej forn
hæfþ, rör eller garþer gange ater i sama by han ær
vt af gangin»; samt: »Ligger vrfielder i by, fölghir
forn hæfþ, rör eller garþer oc mat gierd, liggi han
þem firi fæþerne». -- Då nu enligt detta dombref
nämden vitnade, att denna »fiæl» legat af ålder,
som den nu låge, och de som nu innehade densamma haft
den af ålder och deras föräldrar före dem samt att
det var urminneshäfd,Frih. Leijonhufvud hänför 
oriktigt orden »oc thet ær omynnis hæffdt» till Gregers' 
käromål men i så fall skulle det stått war och ej ær.
Ordställningen »oc thet ær omynnis hæffdt» ådagalägger 
tydligen, att det hör till nämdens utsago och bör koordineras
med de föregående »haffuer lighat aff aller» och
»haffua hafften aff aller». följer tydligen deraf, att
Gregers i Brunsberg, som stödde sina rättsanspråk på
egande del i byn, ansett denna »fiæl» vara en dylik
»flut fiæl» samt hela byns gemensamma oskiftade
egendom. Detta dombref bevisar således ingenting,
ty i en bys oskiftade mark kunde såväl frälsemän som
skattebönder hafva del.

Gregers i Brunsberg hade sonen Kristiern
Gregersson. Då denne år 1438 kallas välboren,
vill frih. Leijonhufvud föra honom till det högre
frälset. Bland välborne män har jag dock anträffat
år 1402 södermanländingarne Erik Kula och Olaf
Springare, 1408 Henrik Babbe och Michel i Lundby
äfven södermanländingar,


1410 östgöten Magnus Haldorsson, 1412
Södermanländingen Arvid i Valsö, 1413 småländingen
Tune Djeken och 1420 östgötarne Haquon Holk och
Gunnar Diekn, hvilka alla måste hänföras till det
lägre frälset. Ordet, välboren, utgör således icke i
och för sig bevis på högadlig härstamning. -- Det är
dock tydligt, att Kristiern Gregersson stått vida
högre å frälsets rangskala än de ofvan uppräknade
lägre frälsemännen. Grunden dertill får dock helt
säkert icke sökas i hans börd utan snarare i hans
personliga dugande egenskaper. Dessutom har nog
ock hans giftermål med en slägting till den ansedde
halländske riddaren Broder Svensson icke så litet
bidragit till att höja hans anseende.

Rom d. 18 oktober 1899.

K. H. Karlsson.

*

Svar till D:r K. H. Karlsson.

Erkännande, att brefvet af 1413 7/7 af mig tolkats
orätt, vill jag gärna medgifva, att jag äfven
dessförutan skulle varit fullt belåten med att anse
Kristiern domare och Greger i Brunsberg för lägre
frälsemän eller kanske bönder, om jag ej, vid läsandet
af Hildebrands »Sveriges medeltid», tyckt mig finna,
att attributet välboren angåfve bord. Hildebrand
angifver såsom en bestämd ledning för bedömandet
om en man varit »högättad», att han ägde börd och
förde adligt vapen. Doktor Karlsson synes bedöma
personernas samhällsställning i detta afseende efter
hur de framträda i pergamentsbrefven. Ehuru kanske
detta åskådningssätt är riktigt och vid forskning
försigtigare, synes det mig dock sannolikt, att många
»högättade» män kunnat, liksom i våra dagar, hafva
varit föga märkvärdiga och mycket litet omtalade
i pergamentsbrefven.

Kristiern i Brunsberg, som var domare, nämnes
såsom »vidervaruman», så snart efter landslagens
införande, att han med all sannolikhet får anses
vara den ene af de två jämnstälda domare, som enligt
Södermanlandslagen skulle finnas i hundaret. (Staffan
Ulfsson var då den andre; båda nämnas i samma bref
1365.) Med en inom hundaret så pass framstående
ställning skulle han tämligen säkert kunna antagas
varit frälseman och hans son Greger i Brunsberg
likaså frälseman.
Abraham Kristiernsson, som 1491 blef riksråd, således
blott 8 år efter Kalmar recess, synes väl hafva hört
till en annan klass än »de vanbördingar», som enligt
nämnda recess »ej fingo dragas adeln öfver hufvudet
genom att tagas in i Riksrådet». -- Intressant vore få
bevis på om någon af Abraham Kristiernssons samtida
riksråd ej var af gammal frälseslägt.

Kristierns och Gregers samhällsställning önskade jag
ej få afgjordt fastslagen, ty mina forskningar skola
fortgå, äfven om förhoppningarna att finna något
nytt ej äro stora. Under medgifvande att jag i min
uppsats måhända användt allt för bestämda uttryck med
afseende på ofvannämnda personers samhällsställning
får jag härmed framhålla, att detta ej föranledts
af att träda i opposition mot en så framstående och
ärfaren forskare som doktor Karlsson, utan endast
förestafvats af min öfvertygelse.

Eskilstuna den 16 nov. 1899.

Karl Leijonhufvud.

*

Ett återfunnet privatarkiv.

Vid det omfattande ordningsarbete, som för närvarande
pågår i kammararkivet, har man påträffat en del
handlingar, som tydligtvis äro rester af enskilda
personers arkiv.

Kammararkivets handlingar äro hufvudsakligen af
kameral natur, d. v. s. beröra de grenar af statens
finanser, som handlagts i den af Gustaf Vasa inrättade
räkningekammaren och det sedermera derifrån utbrutna
kammarkollegiet. Till denna hufvudgrupp sluter sig en
större serie handlingar från Carl XI:s reduktion, samt
mindre samlingar, som af en eller annan anledning
hamnat i arkivet. En stor del af arkivalierna
har redan länge varit ordnad och för forskningen
tillgänglig. Men digra volymer och en mängd lösa
papper hafva deremot legat så godt som undankastade,
tills de för några år sedan med hjelp af statsanslag
börjat genomgå en systematisk granskning för att
göras användbara.

Innan ordningsarbetet begynte, hade vid olika tillfällen
en del handlingar öfverförts till riksarkivet.
Så ditlemnades för åtskilliga år sedan det s. k.
De la Gardie'ska arkivet, hvilket nu utgör en af
riksarkivets värdefullaste specialsamlingar. Det är den
bekante rikskansleren Magnus Gabriels arkiv, hvilket
i samband med reduktionen kom till myndigheterna
och derefter hamnade i kammararkivet. Äfven en del
andra privatarkiv, större eller mindre, vandrade nog
samma väg till kammararkivet, der de ännu finnas,
försåvidt de ej äro till riksarkivet öfverlåtna.

Bland handlingar, som på 1850-talet öfverlemnades
till riksarkivet, var äfven ett antal bundtar med
påskrift »Momma-Reenstierna». Att döma af en mängd
arkivalier, som under det senare ordningsarbetet
blifvit påträffade i kammararkivet, äro äfven dessa
handlingar stycken af ett privatarkiv, nemligen
det som tillhört bröderna Abraham och Jakob Momma
(adlade Reenstierna), hvilka under senare hälften
af 1600-talet hade omfattande affärsförbindelser
med svenska kronan. I kammararkivet hafva under
ordningsarbetet samlats omkring 100 bundtar med stora
folianter och lösa papper, som tydligtvis tillhört
dessa personer.

Att bestämdt säga, huru de inkommit i arkivet är
svårt. Kanske har det skett i samband med reduktionen,
kanske genom andra åtgärder, som statsmyndigheterna
vidtagit. Emellertid förefaller det troligt, att det
är ett helgjutet arkiv, som här blifvit bevaradt och
att det omfattar handlingar ej blott rörande bröderna
Mommas förbindelser med svenska staten, utan äfven
rörande deras öfriga affärsförhållanden. Der finnas
hela serier af bref och skrifvelser till och från
dessa personer, der finnas räkenskaper, aftal,
qvittenser, prospekter och lösa anteckningar af
politiskt och privat innehåll.

Upptäckten af ett så omfattande privatarkiv som
bröderna Mommas måste emottagas med intresse. Det
är något alldeles enastående att kunna rekonstruera
ett så pass gammalt affärsarkiv -- och det bör vara
ett nöje för vederbörande att få draga nytta af den
tillfällighet, som räddat detsamma. Till bearbetande
af den svenska handelns och industriens historia
hafva vi allt för litet material för att vi skulle
förbise hvad slumpen bjuder. Våra större industriella
anläggningar äro i allmänhet ej äldre än slutet
af 1700-talet: de arkiv, som der tilläfventyrs
finnas förvarade, gifva endast inblick i nyare
tiders förhållanden. Och hvad de offentliga arkiven
innehålla, kan i allmänhet endast gifva något af den
yttre ram, med hvilken statsförhållandena omsluta det
fritt pulserande affärslifvet. För att kunna få en
rikare totalbild, är det af vigt att se detaljerna
i den enskildes egna samlingar.

Bröderna Mommas historia är kanske lämplig såsom
knutpunkt för 1600-talets svenska handelshistoria. Om
personerna i
fråga har man ej någon fullt detaljerad kännedom. Man
vet, att deras slägt kom till Sverige från
Nederländerna redan under drottning Kristinas
tid. Abraham och Jakob voro borgare i Stockholm. De
försträckte vid olika tillfällen kronan med penningar
och hade flera affärsförbindelser med staten. De
arbetade för bergsbrukets uppryckande, voro
bland de första, som uppmärksammade öfre Norrlands
malmrikedomar och som sökte föra kultur till Lappland:
Kengis i Vesterbotten bearbetades af dem, flera
forsar i Lappmarken läto de upprensa. Färnaverken i
Vestmanland äro äfven deras anläggning. I Norrköping
egde de ett större messingsbruk. Af drottning
Kristina hade de Gotland förpaktadt; de hade planer
att upparbeta öns gamla handel och sjöfart, men deras
regemente var der illa lidet, att döma af folkets
klagomål för regeringen. Tanken att genom en kanal
förbinda Öster- och Vesterhafvet är äfven fästad vid
bröderna Mommas namn. Båda bröderna blefvo under Carl
XI:s förmyndareregering adlade och tjenstgjorde som
kommissarier i kommerskollegium. Jakob Reenstierna dog
1678 (ej 1720, såsom Anrep uppger), Abraham år 1690.

Det antydda är nästan det enda man vet om bröderna
Momma. Men kanske har historien glömt mycket af det
väsentliga, då den ej i sin minnesbok fastslagit
något mera vid deras namn.

I sjelfva verket vill det synas, som om den rörelse
bröderna Momma idkade, hade en för vårt land alldeles
enastående omfattning. Men samtiden kunde kanske icke
se det märkvärdiga deri. En tid, som endast dömde
storheten efter segrar i krig och underhandlingar,
kände ingen beundran för personer, hvilkas egen
vinning tycktes vara deras enda sträfvan. Men geniet
och dådkraften har en storhet, som ej endast får
dömas efter lätt synliga medel och mål -- och den
historieskrifning, som opartiskt vill väcka till
lif minnet af stora andar på skilda verksamhetsfält,
skall nog ej länge behöfva tveka, förrän den söker
göra bröderna Momma mera bemärkta än hittills. I vår
handels och industris historia ser man knapt några
större namn skymta fram förrän under 1700-talet,
med undantag af den store vapenfabrikanten Louis De
Geers. Att så är förhållandet beror kanske mindre på,
att inga stormän funnos än att samtiden ej förstod
dem. Frihetstidens ledande män gåfvo intresset för
handel och näringar en högre lyftning och ett ädlare
namn: derför hafva de betydande affärsmännen från
1700-talets midt i vår historia fått behålla en plats,
som blifvit 1600-talets affärsmän förnekad.
En studie öfver bröderna Momma skall kanske
ådagalägga, att deras verksamhet var för tidens
svenska affärslif lika central, lika tongifvande
som 1700-talets koryféers; den skall kanske visa,
att många af de nya idéer, åt hvilka först senare
tider förmått gifva verklighet, redan då förbereddes
och framlades; kanske var det i stort sedt de
handlingskraftige männens nya fosterland, som kom
att draga största nyttan af den penningomsättning,
som de för egen vinning igångsatte.

Redan från antydda synpunkt, att gifva möjlighet till
ett enhetligt studium af bröderna Mommas historia
såsom belysande tidens affärslif, skall det blifva af
betydelse att de återfunna handlingarna bibehållas
i samladt skick. Men äfven i öfrigt har saken sitt
intresse. Arkivmannen ser ej gerna, att det som en
gång varit helgjutet, splittras för andra syften. En
samling sådan som den ifrågavarande kan ställas vid
sidan om de adliga arkiv, hvilka man ofta bibehåller
som specialsamlingar. Den innehåller ej så många för
den politiska historien betydelsefulla upplysningar,
men har å andra sidan en ganska enastående karakter
derigenom, att den är på naturligt sätt framgången
ur en personlig verksamhet, ej konstruerad af det
allmänna samlarbegär, som gifvit upphof till vissa
enskilda arkiv.

I kammararkivet har under ordningsarbetet äfven
påträffats ett mindre affärsarkiv, som kanske är
än mera unikt, derför att det är äldre. Det har
tillhört Johan Uthoff, en person, som hade flera
förbindelser med hertig Johan af Östergötland,
kallad dennes »tro- och handelsman». Uthoff lefde
in på 1620-talet. Huru hans papper kommit till
kammararkivet är osäkert. Kanske med några af hertig
Johans handlingar, kanske tillsamman med Mommas;
liksom Momma var Uthoff nederländare. Samlingen är
ej pä långt när så stor som Mommas. En del af Uthoffs
handlingar äro förut till riksarkivet öfverlåtna.

Det är att hoppas, att de delar af bröderna Mommas
och Johan Uthoffs samlingar, som nu äro skilda,
sammanföras i det arkiv, der de lämpligast kunna
förvaras, och att enhvar af samlingarna ordnas
fristående utan någon utgallring af handlingar,
som möjligen kunna vara af s. k. allmänt historiskt
intresse.

Holger Rosman.
Maria Aurora von Spiegel.

Det var egentligen intet svenskt fruntimmer, hon som
slutligen bar namnet Maria Aurora von Spiegel. Född
i fjerran östern, har hon dock en kortare tid kunnat
kalla sig svenska och -- underliga lek af ödet --
när hon, som en gång skulle blifva konung August den
starkes af Polen älskarinna, döptes, stodo Carl XII
och Aurora Königsmarck fadder!

När de kejserliga trupperna 1686 eröfrade Ofen och
de besegrade muhamedanernes egodelar blefvo segrarnes
byte, föllo på den svenske friherren Alexander Erskins
lott bland annat fyra sköna turkinnor: Roosia, Eisia,
Eminé och Fatima.I utländska källor uppgifves 
ofta att Fatima blifvit tagen i Ofen af fältmarskalken 
Schöning och döpt i Berlin; en annan berättelse säger, 
att Philip Königsmarck fann henne klädd i guldbrokad och
ädelstenar samt gissar att hon varit en cirkassiska af
hög börd. Tyska kyrkans i Stockholm dopbok uppgifver
Erskin. Eisia uppgaf sig vara född af
kristna föräldrar, men hade sedan sin spädaste barndom
varit under turkiskt husbondevälde, så att hon ej
ens visste, om hon var döpt eller ej. Roosia och
Eminé hade förlorat sina män under belägringen, de
hade varit turkiska officerare. Fatima hade, enligt
vittnesbörd af tyska kyrkans i Stockholm dopbok,
varit hustru åt en muhamedansk prest, äfven han död
under belägringen.

Inom kort återvände Erskin, i sin vapenbroder grefve
Philip Königsmarcks sällskap, till Sverige medförande
sitt byte. Om han för egen räkning behöll tre af de
qvinnor, krigets rätt gjort till hans slafvinnor,
veta vi ej. Den fjerde, Fatima, skänkte han till
Aurora Königsmarck; en present, som denna tyckes med
stort intresse hafva mottagit. Hon började genast med
ifver vinnlägga sig om den unga turkinnans uppfostran,
först och främst att bereda henne för den kristna
läran. Snart ansågs hon färdig att mottaga dopet,
och den 7 november 1686 blef hon, tillika med de tre
öfriga, döpt i tyska församlingen i Stockholm. »Je
dois baptiser ma fille turque dimanche avec les antres
et il me faut 
de l'argent pour cela», skrifver Aurora Königsmarck
några dagar förut till sin homme d'affaire. Både
kostnaden och högtidligheten voro nog stora att
döma af alla de personer, som stodo fadder vid
detta i en svensk kyrka ovanliga tillfälle. Bland
dem sågos drottning Ulrika Eleonora, prinsessan
Hedvig Sophia jemte många af Sveriges högst uppsatte
män och qvinnor. Fatimas faddrar voro: den då blott
fyraårige kronprinsen (sedermera konung Carl XII),
riksmarskalken grefve Steenbock, fältmarskalken grefve
Otto Wilhelm Königsmarck, grefvarne Erik Steenbock
och Philip Königsmarck, baron Alexander Erskin,
grefvinnorna Beata Elisabeth De la Gardie, född
Königsmarck, Lisa De la Gardie, född Oxenstierna,
Maria Lillie, född Steenbock, Hedvig Oxenstierna,
född De la Gardie, Görel Lewenhaupt, född Sparre,
Ebba Banér, född Lewenhaupt, och fröken Aurora
Königsmarck. En lysande samling!

Fatima kallades i dopet Maria Aurora efter sin
herskarinna. I sjelfva dopboken har en omkastning egt
rum mellan Fatimas och Eminés kristna namn, men detta
torde ej förorsaka någon tveksamhet, då det är kändt,
att fru von Spiegels ursprungliga namn var Fatima,
och att hon uppkallades efter sin gudmoder Aurora
Königsmarck, som ej finnes antecknad som fadder till
flera än en af turkinnorna.

Aurora Königsmarck fortfor att hafva den ömmaste
omvårdnad om sin skyddsling och gaf henne den
bästa uppfostran, en uppgift som föremålets snabba
fattningsgåfvor och medfödda fina sätt att vara
gjorde lätt. Från tjenarinna öfvergick hon snart
till väninna, och vänskapen dem emellan tyckes hafva
trotsat många stormar. Hennes namn förekommer ofta
med vänskap nämndt i den Königsmarckska familjens
bref. När Aurora Königsmarck efter sin moders död
1691 lemnade Sverige för att bosätta sig i Hamburg,
medföljde »die Marie Aurora», som hon vanligen kallas,
och hon var äfven följaktig till Dresden och Warschau,
der båda gingo samma öde till mötes. Hon har sjelf
berättat, att hon vanligen var närvarande vid de
dagliga besök, som kurfursten gjorde hos Aurora
Königsmarck, »où ils ne faisoient que badiner et
jouer ensemble comme des enfants». Kurfursten hade ej
många gånger sett Maria Aurora förr än han fattade
begär till henne, men det dröjde ganska länge innan
han lyckades öfvervinna hennes motstånd, och Aurora
Königsmarck sväfvade länge nog i okunnighet om att
hon i sin sällskapsdam hade en allt mer gynnad rival,
hvilken så småningom alldeles intog sin forna
härskarinnas plats. Konungen öfverhopade Maria Aurora
med gåfvor och gifte henne, på vissa vilkor, med sin
kammartjenare Spiegel, hvilken i belöning för sin
obrottsliga lydnad för konungens vilja, blef adlad
och utnämnd till öfverstelöjtnant. Fru von Spiegel
var en af dem, som den ombytlige monarken verkligen
tyckes hafva älskat, för så vidt hans rymliga och
flygtiga hjerta kan sägas hafva varit mägtigt af någon
djupare känsla. Han återvände till och med vid flera
skilda tider till henne, sedan han tröttnat på dem,
som allt emellanåt kommit honom att glömma den sköna
turkinnan, samt erkände som sina de barn hon födt,
en »ära», som blott vederfors fem af hela hären af
hans älskarinnor. Konungens lefnadssätt torde ej
hafva förefallit fru von Spiegel så stötande, hon
har lättare än sina rivaler kunnat öfverse med --
ja kanske, uppvuxen som hon var i harems hemland,
funnit det helt naturligt -- att hennes älskare »lefde
som en turk».

Fru von Spiegel, som hade konungens ynnest att tacka
för sin ansenliga förmögenhet, tillhörde under
hela August den starkes tid det polsk-sachsiska
hofvets mera bemärkta personligheter. Hon syntes,
äfven sedan hennes intimitet med konungen upphört,
alltid i främsta ledet, hvartill, förutom hennes
eget kloka uppträdande, mycket bidrog den varma
vänskap, hvarmed hon omfattades af den inflytelserika
kronstorskattmästarinnan Przebendowska, gunstlingen
grefve Flemings nära slägting. När konungen dog,
testamenterade han med en hos honom ovanlig
minnesgodhet 8,000 talers årsränta till fru von
Spiegel.

Hennes barn voro: sonen den kunskapsrike och begåfvade
grefve Fredrik August Rutowsky, född 1702, hvilken
efter att hafva utmärkt sig i fransk, savoyisk
och preussisk krigstjenst slutade som sachsisk
generalfältmarskalk, samt dottern Catharina,
född 1706, först gift med polacken grefve Michael
Bielinsky, en broder till konung Augusts bekanta
älskarinna grefvinnan Dönhoff. Från honom skild gifte
hon om sig med en fransman i sachsisk tjenst grefve
Claude de Bellegarde.

Vi hänvisa i öfrigt till Vehse: Geschichte der
Deutschen Höfe del 32, hvarest finnes anförd en
längre, ganska sympatisk karakteristik öfver denna
Carl XII:s och Aurora Königsmarcks guddotter af
en samtida vid konung Augusts hof Georg Ludvig von
Haxthausen.

                            Adam Lewenhaupt.
Riksvapnet å det nya Riksdagshuset.

Genom tillmötesgående från Arkitekten Aron Johansson
har redaktionen blifvit satt i tillfälle att här
meddela en afbildning af gipsmodellen till riksvapnet,
sådant det är ämnadt att i sten huggas och uppsättas
öfver hufvudingången till riksdagshuset. Ett och annat
vore väl att härvid anmärka, men må den heraldiskt
intresserade allmänheten sjelf döma. Tidskriftens
redaktion ställer gerna till förfogande utrymme för
de omdömen och uttalanden, som till äfventyrs kunna
komma den tillhanda i detta ämne.

Utdrag ur Sigrid Bielkes (g. m. Riksmarsken grefve
Gustaf Horn till Björneborg) och Fältmarskalken
grefve Nils Bielkes egenhändiga annotationerDessa annotationer finnas inbundna i en volym förvarad vid Säfstaholm samt betecknad med n:r 126 jemte påskriften: »Genealogica». om sina närmaste anförvandter.

(Meddel. af grefve Carl Trolle-Bonde.)

I.

Sigrid Bielkes annotationer.

A:o     1548I Ättartafl. står 1552. d. 27 Maij blef min farfar född, den
        wällborne herr Thure Nilsson Bielke på Åkeröö,
        klockan 2 effter middagen.

-- » -- 1550 d. 21I Ättartafl. står 20 maj. Maij drunknade min k. farfarsfar,
        den wällborne herren herr Nils Persson Bielke i 
        Bråwijken; d. 29 fants han igen och blef förd till 
        Åkeröö; d. 8 Junij blef han begrafven i Betna kyrkia.

-- » -- 1545I Ättartafl. står 1547. d. 16 Novemb. i wågens tecken blef min farmor, fru
        Margareta Sturegref Svante Stures dotter, emällan
        1 och 2 effter middagen född.

-- » -- 1559 d.I Ättartafl. står 22 dec maj. 2 Decemb. blef hennes syster fru
        Christina Sture imällan 9 och 10 på 
        Hörningsholm i gamla frustugan född.
Gipsmodell till riksvapnet öfver det blifvande riksdagshusets
hufvudingång.

(Fotografi efter naturen af Martin & C:o.)


A:o   1577I Ättartafl. står intet årtal. d. 29 Septemb., som war Michelsmässodag
      i Refle, stod min sahl. swärf åders bröllop; den
      wällborne herren her Carl Hindrichson Horn med fru
      Agneta Delvich.

--»-- 1578I Ättartafl. står 1758 (tryckfel) och ingen dag.
d. 2 Septemb, om mårgonen kl: 7 blef deras 
      första sohn hr Hindrich Horn född.

--»-- 1579 d. 29 Novemb. om aftonen emällan 4 och 5
      blef hr Evert HornI Ättartafl. står han ej. född, den Gud tog utur denna
      werlden d. 4 Decemb.

--»-- 1581 d. 19 Febr. klockan 9 om aftonen blef Jungfru 
      Helena HornI Ättartafl. står hon ej. född.

--»-- 1582 d. 13 Febr. om aftonen klockan 9 blef
      Jungfru MagdalenaI Ättartafl. står hon ej. född i Narfven.

--»-- 1583 d. 15 Septemb., som war en Söndag, klockan 2 effter
      middagen i Narfven blef hr Claes HornI Ättartafl. står hvarken år ell. dag född. 

--»-- 1585I Ättartafl. står 1581 och ingen dag. d. 11 Junij om aftonen klockan 8 wid
      Hapsala Slott blef hr Evert Horn född. 

--»-- 1586 d. 19 Decemb. om aftonen emällan 4 och 5 wed 
      Wenden blef hr Carl HornOm honom står i Ättartafl. blott: »+ ogift före 1611». född.

--»-- 1588 d. ... blef Jungfru Christina HornFinnes ej upptagen i Ättartafl. född
      wed Kagas. 

--»-- 1590 effter Narfwiska belägringen föddes i Refle d. 26 Junij
      om midnattstid Jungfru Elsa Horn.Antagl. samma som i Ättartafl. benämnes »Elin + ung.»

--»-- 1592 emellan d. 22 och 23 Octob. om natten
      klockan 11 blef min dygdige och kiäre herre född,
      den högwällborne herren Gustaf Horn i sin faders
      fängelse på Örenby (Örby).

--»-- 1594 d. 13 Febr. om natten klockan 3 blef Jungfru Anna
      HornUpptages i Ättartafl. som 3:e barnet utan årtal. wed Kagas född. Har nu min Svärfader haft 14 
      barn, men jag wet nu intet wist deras namn.

--»-- 1617 d. 1 Junij stod min sahl. Faders Bröllop,12I Ättartafl. står icke något årtal angifvet.
      hr Nils Bielke med min sahl. moder fru Catarina 
      Oxenstiena Bengtsdotter och stod det på Stegeborg.

--»-- 1618 d. 11 Novemb. blef min kiäre broder hr
      Thure Bielke född på Åckeröö up i stenhuset i fruustufwan
      klockan 8 om aftonen.

--»-- 1620 d. 26 Octob. är iag född på Åckeröö up i stenhuset,
      klockan 4 om aftonen om en Fredag i Fiskens teckn.

--»-- 1622 d. 29 April blef min syster Jungfru Margareta BielkeI Ättartafl. står hon angifwen som äldsta barnet utan årtal.
      född på Erfwalla upp i stenhuset i sahl. moders cammare om 
      måndagen klockan 2.
A:o 1624 d. 16 FebrI Ättarflan, står icke hennes     
         dödsår. afsomnade min sahl. kiära fru
         moder sackta och stilla och lätt sielf både ögon
         och munnen till och blef hon död på Åckeröö i sin
         cammare klockan öfwer 1 om middagen, min kiära moder
         fru Catarina Oxenstierna, Gud frögde hennes dygdiga
         siähl i Guds rike och förläna henne en frögdefull
         upståndelse med alla Christtrogna och trösta oss
         k. Barn, som nu så trogen och dygdig moder hafwer
         mistadt.

-- » -- 1626I Ättarflan, står att han dog 1625.  
        Midsommardagen,  som war om en Söndag här i Stockholm i   
        Bielkiska huset dödde min sahl. k. herr fader, den wäll-borne 
        herren hr Nils Bielke om natten klockan 12. Gud frögde hans     
        siähl i sitt ewiga rike och förläne honom en frögdefull upståndelse 
        med alla Christtrogna och trösta oss alla, som nu altid har
        måst saknat så kiärt.

-- » -- 1626 det samma åhret, som war om hösten der efter, så kom
        wij till wår morbroder herr Gabriel Bengtsson Oxenstierna
        här i Stockholm, och woro wij der in till dess wårt Bröllop   
        stod. 

-- » -- 1628 d. 28 Aug.I Ättarflan, står ej dagen   
        utsatt. stod min k. herres första Bröllop med
        syster Christina Oxenstierna i Stockholm. 

-- » -- 1629 d. 18 Aug. blef hans äldsta dotter Jungfru 
        Agneta Horn född i Riga.

-- » -- 1630 d. 23 Aug. blef hennes sonI Ättarflan, står 
        kallas han Gustaf.Axel Horn född på Heringe.

-- » -- 1631 d. 8 Aug.I Ättarflan, står står ej dagen 
        utsatt. i Stettin blef hans k. huusfru,
        Fru Christina Oxenstierna död; Gud frögde hennes siähl
        och förläna henne en frögdefull upståndelse med alla Christtrogna. 

-- » -- 1634 d. 27 Aug. blef min k. herre fången i Nörlinge slachtning 
        af de Beijerska och satt han fången till A:o 1642 d. ... Martij
        slapp han lös och kom hit till Stockholm i Augusti.

-- » -- 1643 d. 22 April blef iag förlofwad med min k. herre här i
        Stockholm; det samma åhret stod wårt Bröllop d. 9
        Julij här i Stockholm i herr Lars Sparres huus,
        tillika med min k. systersI Ättarflan, står ej Margaretas    
        bröllopsdag angifven. Bröllop och stod de båda
        isänder om en Söndag. 

-- » -- 1644I Ättarflan, står ej årtal och blott namnet  
        Anna. i Landscrona, som war en Söndag, d. 8 Sept.
        effter middagen emällan klockan 4 och 5 blef min första dotter född 
        Anna Catharina Horn. Om Lördagen i densamma månaden, som war d. 
        14 om aftonen emällan klockan 8 och 9 i Landscrona, afsomnade 
        hon i en sahlig stund af hiertesprång -- » -- och är hon begrafven i 
        Stockholm.

-- » -- 1646 d. 7 Febr. om aftonen klockan 9 om en Lördag blef
        mina TwillingarI Ättarflan, stå inga namn och inga  
        årtal. födda här i Stockholm, den första
        heter Christina, den andra heter Ebba Sigrid Horn,
        och blefwo de intet mehra än 3 timmar och war klockan 12 då de 
      afsomnade båda. Gud frögde deras siählar och trösta oss som
      de kiära barnen måste sakna så hastigt; begrafna i Stockholm.

A:o   1647 d. 17 Octob. emällan 9 och 10 om en Söndag blef min
      dotter Helena I Ättartafl. stå inga namn och inga 
      årtal. Horn född i Refle och blef hon d. 25
      christnat.

--»-- 1648 Om Tisdagen d. 2 Maij om middagen klockan 11 efter
      10 dagars siukdom afsomnade på Malla af stora mäslingen 
      min kiära dotter Helena. Gud frögde hennes siähl och trösta oss,
      som så många af wåra kiära barn måste mista; och blef hon begrafven
      i Refle och war hon 28 weckor, 1 dag, 13 timmar gammal.

--»-- 1648 Om en Lördag d. 14 Octob. om natten emällan klockan
      11 och 12 i Stockholm blef min lilla dotter Maria Eleonora  
      HornI Ättartafl. stå oriktiga namn och inga 
      årtal.född. Gud låte henne länge lefva; d. 19 blef 
      hon christnat.

--»-- 1650 Om en måndag d. 28 Octob. effter middagen klockan 4 
      blef min son Gustaf Carl Horn född i Stockholm; 
      d. 4 Novemb. blef han christnat.

--»-- 1652 d. 24 Maij om en Måndag om aftonen klockan 6 blef
      min lille son Evert Horn född i Refle och blef han
      christnat d. 2 Junij.

--»-- 1652 Om en Onsdag, som war d. 28 Julij om middagen
      klockan 12 blef min lilla dotter Maria Eleonora död
      i Refle, då hon war 3 åhr, 9 månader, 14 dagar, 1
      stund och blef död om natten klockan 12 af det röda
      durchloppet, tå hon har warit siuk i siu dagar. Gud
      frögde hennes siähl i Guds rike och trösta oss, som
      nu et så vackert och kiärt Barn måste mista och sakna,
      och blef hon begrafwen i sin farfars graf i Refle.

--»-- 1653 Om Onsdagen, som war d. 14 Sept. om natten
      klockan 2 blef min lilla dotter Eva Horn född i Riga
      och blef hon christnat d. 25 Sept. Gud låte henne
      länge lefwa, oss arma föräldrar till hugnad.

--»-- 1654 d. 3 Julij om en måndag har nu Gud åter på
      nytt så högt bedröfwat wårt huus och har behagat att
      hädankalla af denna werlden klockan 11 om middagen
      min lilla kiära och wackra son Gustaf Carl efter 5
      dagars utstånden siukdom; och åter oss till så mycken
      större sorg densamma weckan om Fredagen derefter
      som war d. 7 Julij efter 3 dagars utstånden siukdom
      war ende kiäre sohn Evert Horn, som Gud ock behagat
      hädankalla af denna onda verlden klockan 4 effter
      middagen. Båda dödde i Riga, båda af en siukdom, som
      war af Blodsoot. Gud frögde deras skiöna och wackra
      siählar i Guds rike och förläna dem en frögdefull
      upståndelse med alla Christtrogna, och trösta oss
      nu så högt bedröfwade föräldrar, som nu i en så stor
      sorg har måst lefwat och har nu lefwat wåra kiära enda
      söner ut; och war Gustaf Carl Horn, när han blef död,
      3 åhr, 8 månader, 4 dagar och 18 timmar och Evert
     
       war när han dödde 2 åhr, 1 månad, 12 dagar och 22
       timmar och blefwo de båda begrafne i Riga i domkyrkian
       och har iag nu tagit deras k. små lijk derifrån och
       fördt dem hijt till Stockholm i wår graf.

A:o    1655I Ättartafl. står ej födelseåret angifvet. 
       d. 14 Sept. om en Fredag om mårgonen klockan öfwer 
       10 är min lilla flicka född i Stockholm; d. 20 Sept. är
       hon christnat och heter hon Hedwig Lowisa Horn. Gud låt henne 
       lefwa Gud till ähra och oss till hugnad.

--»--  1657 d. 15 April drog min aldra kiäraste herre här ifrån mig 
       och war åth grentzen till Scara om en Onsdag; d. 20 April
       blef min aldra kiäraste herre siuk i Blacksta kroug, det war och 
       om en Måndag. D. 10 Maij, som war om en Söndag effter middagen   
       emällan klockan 1 och 2 i Scara afsomnade nu min sahlige
       aldra kiäraste, dygdige, trogne och kiäre herre, den wällborne herren 
       herr Gustaf Horn. Gud frögde hans dygdige, trogne och ädle siähl 
       och förläne honom en frögdefull upståndelse med alla Christtrogna på
       den yttersta herrens dag, och Gud som allena är rijk och tröst och nåd 
       och barmhertighet, han tröste mig, som nu en så dygdig, trogen och kiär 
       man och make har mist och nu så högt honom måste sakna och trösta mig
       och mina bedröfwade små faderlösa barn, som nu i en så hiertans sorg 
       lefwa måste efter. Och på samma Söndag, den bedröfweliga dagen, de 10   
       Maij A:o 1657 som min sahl. herre Ricksfäldtherren afsomnade war
       då det evangelium, som S:t Johannes beskrifwer uti det 16
       capitel: »Men nu går iag till honom, som mig sendt hafwer och ingen af 
       Eder spör mig hvart iag går etc».

--»--  1660 d. 12 Aug. här i Stockholm om en Söndag blef min 
       sahl. herre begrafwen i S:t Jacobs kyrkia. Lijktext: 2    
       Sam. 3 v. 31. »Men David sade till Joab och allt 
       folket, som med honom war, rifwen Edra kläder sönder -- --.»

--»--  1664 d. 14 Sept. blef min k. dotter Eva Horn med
       hr grefwe Nils Bielke förlofwad på Mälby.

--»--  1669 d. 21 Sept. stod deras Bröllop här i 

--»--  1672 d. 11 Juli om en Fredag om mårgonen klockan 3 war
       min k. dotter, Fru Eva Horn, förlossad och har Gud gifwit henne 
       en liten wacker gosse, och han blef straxt christnat och het 
       Gustaf och han blef straxt samma mårgon död kl. 5.

--»--  1674 d. 21 Januarij på Wijk war min k. dotter, Fru 
       Eva Horn, förlossad om en Onsdag om mårgonen kl:-- -- 
       och i Skyttens teckn och gaf Gud henne en liten wacker sohn 
       och wart döpt och het Ture och blef död 3 timmar 
       efter han war född.

II.

Nils Bielkes annotationer.

  A:o 1644 d. 7 Febr. är iag födder hijt till werlden i Stockholm.

--»-- 1648 d. 11 MaijI Ättartafl. står d. 31 Juli.
      blef min sahl. fader död i Stockholm.

--»-- 1652 d. 21 MartijI Ättartafl. står ej dag 
      angifven. dödde min sahl. moder på Sahlstad.

--»-- 1661 d. 5 Martij reste iag till Frankrijke med grefve Clas  
      Tott.

--»-- 1664 d. 20 Febr. kom iag tillbaka hem till Stockholm; d. 14
      Sept. blef iag förlofwad med min k. hustru på Mälby. 

--»-- 1669 d. 21 Sept. stod wårt Bröllop i Stockholm.

--»-- 1672 d. 20 JuliEnl. Sigrid Bielkes annotation d. 11 Juli 
      (stämmer m. Ättartafl.). föddes wår äldsta son Gustaf 
      i Stockholm, som samma dag dödde.

--»-- 1674 d. 17 Febr.Enl. Sigrid Bielkes annotation d. 21 
      Januari (stämmer m. Ättartafl.). föddes wår andra son 
      Thure på Wijk, som samma dag dödde.

--»-- 1677 d. 13 Decemb. föddes i Stockholm wår äldsta 
      dotter Eva. 

--»-- 1679 23/13 Novemb. föddes i Paris wår 3:je son 
      Adam, som samma dag dödde.

--»-- 1681 12/2 Novemb. föddes i Paris wår andra dotter Sigrid
      Catharina.

--»-- 1683 d. 12 Juli föddes i Stockholm wår fjerde son Carl 
      Gustaf klock. 6 om aftonen.

--»-- 1684 d. 22 Nov.I Ättartafl. står d. 3 Dec.
      föddes i Stockholm wår femte son Thure Gabriel kl: 9 
      förmiddagen. 

--»-- 1687 d. 10 Sept.I Ättartafl. står 1688 d. 10 
      Dec. föddes i Stetin wår tredie dotter  
      Christina Anna kl: 7 om mårgonen. 

--»-- 1688 d. 9 Nov.I Ättartafl. står 1689. föddes 
      i Wismar wår 4:de dotter Ulrica Ebba kl: 4 om mårgonen. 

--»-- 1693 d. 30 Nov.I Ättartafl. står 10 Nov.
      föddes i Stetin wår 5:te dotter Sophia Charlotta 
      kl: 7 om mårgonen och dödde dersammastädes d. 1 Januar. 1696 
      kl: 5 om aftonen.
      
      Alla wåra k. Barn, som Gud hafwer behagat till sig i den
      ewiga glädien hädankalla, äro uti Tensta begrafna wordna. 

--»-- 1695 d. 6 Januari stod wår äldsta dotters Evas bröllop 
      i Stetin med gref Abraham Brahe. 

--»-- 1705 d. 25 April stod wår äldsta sons Carl Gustafs 
      bröllop i Stockholm med Fröken Brita Sophia Horn.

--»-- 1705 d. 4 Octob.I Ättartafl. står d. 17  
      Oktob. stod wår dotters Christina Annas bröllop
      på Sahlstad med Generallieutenanten Carl Gustaf Mörner.
A:o    1706 d. 14 Sept. stod wår dotters Sigrid Catharinas
       bröllop på Sahlstad med grefven Johan Georg Fleming 
       och d. 16 förlofwades wår dotter Ulrica Ebba med Gref 
       Fredrich Wilhelm von Sparr.

--»--  1707 d. 24 Nov. stod wår dotters Ulrica Ebbas
       bröllop på Erfvalla med ofvanbem.-te gref von Sparr.

--»--  1715 d. 12 Maij är wår yngste sohn Thure Gabriels
       bröllop stått på Högstad i Skåne med fröken 
       Charlotta Christina Piper.

--»--  1697 d. 26 Aug. föddes i Stetin kl: 3,20 minuter 
       efter middagen uti Leijonets tecken om en Onsdag wår dotterson 
       Nils Brahe med en stor segerhufwa.

--»--  1698 d. 12 Aug. föddes i Stetin wår dotterson
       Carl Gustaf Brahe, som straxt dödde.

--»--  1699 d. 14 JulijI Ättarafl. står 1700 d. 31 
       Januari. föddes i Stetin wår dotterson 
       Abraham Brahe, som lefde allenast 3 dagar.

--»--  1701 d. 18 Sept.I Ättarafl. står d. 12 Sept.
       föddes i Stockholm kl: 3/4 på åtta om aftonen uti Leijonets
       tecken om en Onsdag wår k. dotterson Per Brahe.

--»-- 1703 d. 18 Febr. föddes i Stockholm kl: 3/4 på tolf om
      middagen uti Leijonets teckn om en Onsdag wår dotterson
      Magnus Brahe

--»-- 1704 d. 25 Aug.I Ättarafl. står d. 24 Aug. 
      föddes om aftonen kl: 10 och 10 minuter om en Torsdag i Stockholm
      wår dotterdotter Ulrica Juliana Brahe.

--»-- 1706 d. 12 Januar.I Ättarafl. står d. 12  
      Febr. half tolf om natten föddes om en fredag 
      uti Oxens tecken i Stockholm wår soneson Nils Bielke.

--»-- 1706 d. 2 Febr.I Ättarafl. står d. 26 Jan.    
      föddes i Stockholm uti Skyttens teckn om en Fredag wår 
      dotterdotter Eva Christina Brahe.

--»-- 1706 d. 14 Decemb. 7 minuter för klockan 12 om middagen
      föddes i Stockholm om en Fredag i kräftans tecken
      wår sonedotter Eva Bielke.

--»-- 1707 d. 29/19 Octob. är födder i Berlin wår dotterson
      Friedrich Fleming.

--»-- 1707 d. 26 Novemb. föddes i Stockholm wår sonedotter 
      Brita Catarina Bielke, som den 29I Ättarafl. ej  
      dödsdagen angifven. ejusdem där dödde.

--»-- 1708 d. 6 Maij 3/4 på 8 om aftonen uti Stenbockens teckn
      om en Onsdag föddes i Stockholm wår dotterson 
      Gustaf Brahe, som der dödde 1710 d. -- --.

--»-- 1708 d. 8 Nov./29 Oct. är wår dottersohn Georg Friedrich
      Sparr födder på Tramp uti Mark Brandenburg.

--»-- 1709 d. 5 Febr. kl: 10 och 10 minuter förmiddagen föddes i
      Stockholm om en Fredag uti Oxens teckn wår soneson
      Gustaf Bielke, som den 3 AprilI Ättarafl. står ej  
      dödsdagen upptagen. dödde.
  A:o  1709 d. 16 Febr. kl: 10 minuter före 5 om aftonen föddes på 
       Geddeholm wår dotterdotter Ulrica Christina Mörner 
       om en Tisdag uti wågens teckn och christnades dagen efter d. 17 
       Febr.

--»--  1709 d. -- Febr. är wår dotterdotter Sophia Lovisa Fleming 
       födder i Berlin och dödde den 13/2 Maij 1710.

--»--  1709 d. 6 Octob. 3/4 på 11 förmiddagen är wår dotterdotter
       Sigrid Brahe födder i Stockholm om en Onsdag uti
       Fiskarnes teckn.

--»--  1710 d. 16/5I Ättartafl. står d. 5 Febr. som hennes   
       födelsedag. Febr. är i Paris wår sonedotter 
       Sigrid Christina Bielke födder om en Söndag i wågens teckn.

--»--  1710 d. 12/2 Martij är på Tramp i Brandenburg
       födder wår dotterdotter Eva Wilhelmina von Sparr.

--»--  1710 d. 16/5 Maij är i Berlin wår dotterdotter 
       Sophia  Lovisa von Fleming födder och kallat så alldenstund
       den förra dottern är igenom döden afgången dagen tillförrene.

--»--  1711 d. 4I Ättartafl. står d. 18 Januari.
       Januari föddes på Esplunda wår dotterdotter 
       Sigrid Mörner kl: 7 och 23 minuter om mårgonen
       uti kräftans teckn och christnades samma dagen. 

--»--  1711 d. 3 Aug./24 Julij är wår soneson Thure Bielke födder
       i Stetin och straxt christnades, tecknet war Stenbocken 
       och är han födder med en segerhufwa. 

--»--  1711 d. 27 Decemb. är wår dotterdotter Friederica von  
       Sparr födder på Tramp uti Mark Brandenburg. 

--»--  1712 emällan d. 17 och 18 Decemb. är wår dotterson 
       Nils MörnerI Ättartafl. står Nils utan årtal som äldre 
       än systrarna och + 1718. födder i Götheborg och dödde 
       där 1713.

--»--  1713 d. 21 Januar/1 Febr. om en Onsdag klock. 4 om mårgonen är wår 
       dotterson Nils Wilhelm von Sparr födder på Tramp i 
       Brandenburg.

--»--  1713 d. -- Maij är wår sonedotter Catharina Bielke födder 
       på Sköfle i Småland.

--»--  1714 d. 27 Aug./16 Aug. är wår dotterson Carl Gustaf von Sparr
       födder på Tramp i Brandenburg.

--»--  1714 d. 24/13 ... är wår dotterdotter Johanna Catharina von 
       Fleming födder i Pohlen på Ludomirs.
En ambassadörs följe på 16OO-talet

(meddel. af Fröken Ellen Wester).

När grefve Magnus Gabriel De la Gardie år 1646 i
egenskap af ambassadör från svenska drottningen
till konungen af Frankrike befann sig i Paris,
afsände han den 18 oktober en artighetsskrifvelse
till Landtgrefvinnan af Hessen. Denna skrifvelse,
i och för sig sjelf af obetydligt intresse, finnes
ännu i Hessiska statsarkivet i Marburg. I densamma
finnes inlagd en lös lapp, hvarpå följande, såväl ur
kulturhistorisk som biografisk synpunkt intressanta,
förteckning öfver ambassadörens talrika följeslagare
blifvit uppgjord:

»Rolle du monde que Mons. Le Comte de la Guarde,
Ambassadeur Extraordinaire de sa Mté de Suéde, mene avec luy.

Le comte Jacob - frère de Mr L'Ambassadeur.
Strasborger, Conseiler de L'Ambassadeur.
Wilhelm Taube.
Charles Soope.
Secret:re Bath.
Steen Bielcke.
Nils Banér.
Berond Taube.
Gustav Clöth.
Charl. Sparre.
Jean Denhof.
Le Medecin Sparman.
Ces mess. sont gentilshommes de la Reine:
| Tischenhausen.
| Schlippenbach.
| Schening.
| Erich Linde.
| Jacob von Taube.
| Friesendorf.
| Herm. Lode.
| Anrep.
| La Varene.
| Ply.
| Lilletcrona.
| Charl. Pauli.
Brethold.
Otto Reinhold Taube.

Pages . . . . . . . . . 14.
Valets  de pied . . . .  6.
Lacquays  . . . . . . . 12.
Gardes  . . . . . . . .  8.
Mrs d'Hostel  . . . . .  2.
Pourvoyeurs . . . . . .  4.
Valets de chambre . . .  4.
Ho mes d'Armes  . . . .  2.
Barbiers  . . . . . . .  3.
Sommeillrs  . . . . . .  2.
Gardeurs de Vaisselle .  2.
Trompettes  . . . . . .  2.
Cuisiniers  . . . . . .  6.
Valets de Corps . . . .  6.
Musiciens . . . . . . .  8.

Les volontaires.

Erich Sparre
Frederic Sparre.
Abrah. Leijenhuff.
Frants Bannier.
Cruse.
Axel Tott.
Törnechield (Törnschöld?)
(Wilh.) Sparre.
Lillie.
Bagge.
Lagge (Cagger)
Ribbingk.
Gustav Lillie-crona.
Mr Erich.
Her Israel.
Vaijenheime. (?)
Echelbach.
Laurelius.
Lyneus.

Tant M:rs que Valets 15 ou 20 Gentilshommes, qui sont à Paris,
qui se joindrons avec Mr L'Ambassadeur.


Text till porträtten.

10. Drottning Maria Eleonoras lefnadsöden äro
alltför allmänt kända för att här erfordra en
närmare framställning. Strängt bedömd af de fleste
häfdatecknare, hvilka på henne användt måttstocken
för mäns uppskattande utan att taga i betraktande
qvinnonaturens egenheter, har drottningen på
sednaste tiden blifvit ansedd blott som sin gemåls
rodocka. Biskop Franzén i sitt tal »om Svenska
Drottningar» gör henne mer rättvisa och glömmer
ej att, jemte hennes egenheter, framhålla hennes
goda egenskaper af öm maka, trogen gemål och djupt
sörjande enka. Att hon som Enkedrottning och moder
fann sig tillbakasatt genom att vara utesluten från
förmyndar-regeringen och dotterns uppfostran - det
var naturligt och det måste henne förlåtas. När så
Drottning Christinas förmyndare ej ville tillåta
Enkedrottningen att utan deras tillstånd resa,
var det förklarligt, att hon beslöt att undfly de
besvärliga riksherrarne och lemna ett land, som ej
inrymde personlig frihet för henne, och der hon icke
trifdes. Tidens rådsprotokoller intyga de stränga ord,
som fälldes om Enkedrottningen af förmyndarne. Det
föreslogs att utesluta hennes namn ur förbönerna
för de Kungliga. Riksmarsken (Jakob De la Gardie)
menade, att Enkedrottningen hade förtjenat att
behandlas som Sigismundus och föreläggas att inom
viss tid återkomma vid äfventyr att annars förlora
sitt lifgeding. Landtmarskalken (Lars Sparre)
särskildt tillkallad, beskärmade sig såväl öfver
Enkedrottningens skrymtaktiga fastande på Gripsholm
(hvarigenom hon aflägsnat betjeningen, isolerat sig,
vilseledt väktarne och kunnat obemärkt fly) såsom
ock öfver hennes »arga och onda uppsåt». Doctor
Gavelius[1], likaledes kallad till rådet, erinrade,
att Enkedrottningens morgongåfva ej vore »dominium»
utan kunde återfordras »ob ingratitudinem et atrocem
injuriam». Man beskärmade sig i rådet äfven öfver
enkedrottningens sätt att i Wolgast hafva »trakterat
Konungens kropp» (medelst hjertats uttagande) och
förslaget att »afdraga huden af sin herre och ikläda
honom andra kläder». Det derefter i protokollet
för den 11:te januari 1641 införda enstaka ordet
»Vaxduken» får väl anses såsom en uppgift om den
tillärnade dräktens

[1] Borgmästare i Stockholm, en af städernas deputati.
hufvudbeståndsdel. Rikskansleren ansåg emedlertid,
att fast Enkedrottningen ibland varit ett huskors
(»malum domesticum») för sin aflidne gemål, så borde
man »för fäderneslandets reputation» öfva undseendets
dygd mot henne och ej genom lifgedingets indragning
utsätta en Enkedrottning för att tigga utomlands. Och
dervid blef det. De barska riksråden gåfvo med sig:
efter några år återkom Enkedrottningen och dog på
Stockholm slott våren 1655, då drottning Christina
var i Bryssel.

C. Burenstam.

11. Ebba Margareta Banér en dotter till den
bekante riddarhuspolitikern och ifrige förfäktaren af
hertigens af Holstein rätt till svenska kronan
generallöjtnanten friherre Johan Banér och dennes
maka Ulrika Kristina Wellingk, den än mer bekante
grefve Mauritz Wellingks dotter, föddes 1710
och blef vid unga år hoffröken hos
drottning Ulrika Eleonora. År 1730 ingick
hon giftermål med den som yngling från Estland
inflyttade generalmajoren Gustaf Fredrik von Rosen,
en tapper karolin, som varit hjältekonungens
följeslagare på den äfventyrliga ridten från
Turkiet till Stralsund, och som sedermera
upphöjdes till både riksråd och grefve.
Äktenskapet blef emellertid mycket kortvarigt,
ty redan året derpå afled den unga frun, efter att
hafva gifvit lifvet åt en son, hvarom se här nedan.

Det kan tilläggas, att friherrinnan Ebba genom
nyssnämnde son är stammoder till den svenska grefliga
ätten von Rosen samt att ett porträtt af henne jemväl
finnes intaget i det af grefve C. Trolle-Bonde utgifna
arbete öfver riksmarskalken grefve Carl Bonde.

N. v. D.

12. Grefve Corfitz Beck-Friis, en sonsons
son till den danske adelsmannen Corfitz Beck, som
1723 introducerades å svenska riddarhuset och
som några år derefter till sitt lade farmoderns
slägtnamn Friis, samt en son till hofmarskalken
Corfitz Ludvig Beck-Friis, hvilken 1791 jemte
farbrodern riksrådet Joakim Beck-Friis upphöjdes i
grefligt stånd, var född 1801. Efter afslutade
universitetsstudier blef han vid 19 års ålder
auskultant i hofrätten öfver Skåne och Blekinge.
3 år senare utnämndes han till kammarherre.
Han lemnade emellertid snart embetsmannabanan för
att egna sig åt jordbrukarens värf och tillträdde
efter faderns död Sveriges enda grefskap, det
af riksrådet Beck-Friis stiftade fideikommisset,
bestående af Börringe kloster i Skåne och
Fiholm i Södermanland. Tillika egare af Bosjökloster
i Skåne, egnade han sig med mycken omsorg och
duglighet åt vården af dessa ansenliga jordegendomar,
hvilka under hans ledning betydligt förkofrades. För
sina förtjenster härutinnan kallades han ock till
ledamot af landtbruksakademien, hvarförutom han
1860 erhöll Vasaordens kommendörskors. Tio år
senare afled han på ett af sina gods, efterlemnande
tre söner, hvilka alla gjort sig bemärkta i vårt
offentliga lif.

Af en mycket stark kroppskonstitution, godmodig och
vänsäll, glad sällskapsmenniska och oförtruten jägare,
insigtsfull landthushållare
och omtänksam husfader var grefve Corfitz Beck-Friis
en värdig representant for sin tids svenske
jorddrottar.

N. v. D.

13. Grefvinnan Ulrika Dohna var dotter
af majoren grefve Fredrik Magnus Stenbock och
Ebba Margareta De la Gardie samt sondotter
till hjelten vid Helsingborg fältmarskalken
grefve Magnus Stenbock. Hon föddes 1732 och
gifte sig vid 30 års ålder med korpralen
vid Lifdrabanterna grefve Abraham Achates Alexander
Dohna. Några år senare lemnade grefve Dohna
krigs- och hoftjensten som öfverstelöjtnant och
slog sig med familj ned på sitt gods Stjernsund
i Nerike. Då den helt nära denna egendom
belägna staden Askersund 1776 nedbrann, visade
grefvinnan Dohna mycket deltagande för det häraf
alstrade eländet och lyckades äfven, tack vare
verksamt bistånd af sin syster hofmästarinnan
grefvinnan Rosen, genom insamlingar bland de
kungliga och hoffolket hopbringa en betydlig summa
till de nödlidande stadsbornas understöd. Hon afled
1783, efterlemnande en dotter och tre söner,
med hvilka grefliga ätten Dohna i Sverige utslocknade.

N. v. D.

14. Ulrika Eleonora von Fersen, den sedan så
ryktbara grefvinnan Höpken, föddes 1749 i ett hem, der
allt andades skönhetssinne, harmoni och lifsglädje.
Hennes far, öfverhofjägmästaren grefve Carl von
Fersen, var en af sin tids vackraste, gladaste och
mest konstnärligt begåfvade ädlingar, och hennes
mor, Charlotte Sparre, högt prisad för skönhet och
älskvärdhet, hade i sina unga dagar under namn af »la
charmante rose» väckt sjelfva Versailleshofvets
beundran. Äldst af fem systrar, alla strålande
af fägring och behag, anstäldes Ulla Fersen tidigt
vid hofvet, der hon genast blef föremål för dess unga
kavaljerens hyllning och beundran. I främsta
ledet af tillbedjarnes skara trädde en prins af
blodet, den unge, älskvärde hertig Fredrik, hvilken
i häftigheten af sin kärlekslåga ville göra
den vackra Ulla till sin gemål. Mäktiga hinder
uppreste sig dock mot denna plans förverkligande.
Man bortgifte i stället den nu 21-åriga
skönheten med den med henne jemnårige kaptenen
friherre Nils von Höpken, känd som en af sin
tids vackraste karlar. De första åren af
detta äktenskap skildras som ovanligt lyckliga.
De unga makarne voro lidelsefullt förälskade
och njöto i fulla drag af sin sällhet. Men snart
började Höpkens mindre älskvärda sidor att
framträda. På spel och dryckenskap hade han
redan före sitt äktenskap offrat en stor del af sin
faders ej obetydliga förmögenhet. Dessa passioner
återtogo nu sitt herravälde öfver den lättsinnige
ynglingen, han blef under deras inflytande rå
och brutal, och hans stolta unga maka drog
sig djupt kränkt tillbaka till sin gamla triumfplats
hofvet. Flera försök till närmande makarne
emellan gjordes men förgäfves. Höpken förföll
alltmera, till dess han vid 31 års ålder afled.

Den unga grefvinnan, vorden statsfru hos drottning
Sofia Magdalena, egnade sig nu uteslutande åt det
glada, skimrande hoflifvet, bland

hvars mest glänsande stjernor hon allmänt
betraktades. Endast hennes yngre syster grefvinnan
Augusta Löwenhjelm och hennes några år äldre
franka grefvinnan Lovisa Meyerfelt kunde göra
henne första rummet stridigt. De tre voro hofvets
mångbeprisade och besjungna gracer, de skönhetens
gudinnor, å hvilkas altaren den tidens elegante
kavaljerer täflade att nedlägga sin hyllning. I
motsats till sin näpna och graciösa syster skildras
grefvinnan Höpken som en imponerande skönhet. Hon
var stor och synnerligen välväxt med anletsdrag,
hvilka af Gustaf III ansågos värdiga att pryda den
Venusbild, som på hansbeställning framkallades af
Sergels mejsel. Med sitt fagra yttre förenade hon
en sprittande lifsglädje, en yster käckhet och
en mångfald af talanger, hvilka tillförsäkrade
henne en af de främsta rolerna vid alla hofvets
lustbarheter och tidsfördrif, vare sig det gäl de
att säkert och elegant föra sin häst i en karusell,
att med smidighet och grace dansa en kadrilj, att i
en spirituel konversation lekande behandla vittra och
konstnärliga frågor eller att med öfverlägsen förmåga
spela och sjunga på hofvets teater. Hennes blixtrande
qvickhet var äfven mycket beundrad, ehuru hennes
bitande infall ofta befunnos nog vågade. Härjämte
egde hon en fast och pålitlig karakter och »var sina
vänners redliga vän». Detta visade hon äfven 1789,
då konungen bröt med adeln och lät häkta dess ledare,
bland dem hennes egen farbror. Utan tvekan uppoffrade
hon nu sin lysande ställning och drog sig för alltid
tillbaka från hofvet. År 1797 trädde hon i nytt gifte
med öfverste Georg von Wright, som i många år egnat
henne en ridderlig hängifvenhet, men blef tre år
senare ånyo enka. Hon lefde ytterligare ett decennium,
egnande sig på äldre dagar alltmera uteslutande åt
sina husmoderliga pligter, nu lika enkel och sparsam
som hon förr varit fallen för yppighet och nöjen. Sitt
glada lynne och sin spelande qvickhet synes hon dock
hafva bevarat, och personer, hvilka vid denna tid
kommo i beröring med henne, kunde ej nog beundra
hennes spirituella om ock understundom något fria
konversation. På så sätt framlefde hon praktisk och
klok, glad och sund sina återstående dagar, till dess
hon vid 61 års ålder afsomnade, efterlemnande endast
en son, född i hennes första äktenskap.

Såsom en af de mest tjusande representanterna för
det gustavianska tidehvarfvet med dess glada, käcka
sorglöshet, dess frivola men af konstsinnet förädlade
nöjeslystnad, dess spirituella, älskvärda umgängeston,
dess vittra, artistiska smak och dess skönhetsdyrkan
framstrålar för efterverlden Ulla von Fersens bild,
smyckad af minnets fagraste rosor.

N. v. D.


15. Grefve Adolf Fredrik Nils Gyldenstolpe var
född 1799 och ättling i 5:te led af den lärde
Mikael Wexionius, som 1650 undfick adlig sköld
och hvars son blef kongl. råd och grefve, samt son
af generalmajoren och landshöfdingen grefve Nils
Gyldenstolpe och hans maka, den sköna och älskvärda
Aurora De Geer, sedermera omgift med excellensen
Gustaf af Wetterstedt. Vid 17 år student aflade han
redan följande år kansliexamen. Han utbytte dock
snart pennan mot
svärdet och blef kornett först vid Lifregementets
husarer, sedan vid Lifgardet till häst. Vid hofvet
vann han tidigt inträde och anstäldes endast 24-årig
som kammarherre hos Drottning Desideria, hvars
öfverkammarherre han blef 12 år senare. Ungefär
samtidigt befordrades han till major vid Lifgardet
till häst. Från öfverstelöjtnant vid nämnda regemente,
transporterades han sedermera 1849 till öfverste
och sekundchef för Svea Lifgarde. 1853 blef han
generalmajor och samma år kallades han till statsråd
och chef för landtförsvarsdepartementet. På denna
höga post förblef han till 1853, då han utnämndes
till generallöjtnant och generalbefälhafvare i
2:dra militärdistriktet äfvensom förordnades till
ordförande i krigshofrätten. 1860 blef han tillika
riksmarskalk, hvarjemte han af riksen ständer utsågs
till ordförande för fullmäktige i riksbanken. Han
hade just vid uppnådda 65 år tagit afsked från sina
militära befattningar, då han till följd af ovarsam
behandling af ett vid rakning uppkommet mindre sår
hastigt bortrycktes af döden den 26 maj 1864.

Begåfvad med ett vackert och ädelt utseende, förenade
excellensen Gyldenstolpe med en imponerande värdighet
ett synnerligen älskvärdt och förbindligt väsen,
ridderliga tänkesätt, ett fint utbildadt konstsinne,
en bestämd, manlig karaktär samt stor personlig
duglighet. Såväl genom dessa egenskaper som genom sin
lysande samhällsställning var han en af sin tids mest
framträdande personligheter, kanske en af de sista
verkliga grand-seigneurer vårt land haft att uppvisa.

N. v. D.

16. Grefvinnan Amalia Margareta Kalling,
dotter till öfverstekammarjunkaren grefve Fredrik
Ulf Bonde till Vibyholm och Ulrika Johanna
Lewenhaupt, var född 1802. Hon uppväxte i ett
synnerligen lyckligt och fridfullt hem under
goda föräldrars ömma vård och utvecklade sig
till en täck och älsklig tärna. Vid 22 års ålder
trädde hon i äktenskap med ryttmästaren grefve
Fredrik Kalling, innehafvare af Myrö fideikommiss
i Nerike. På detta ståtliga gods tillbragte hon
sedermera större delen af sitt återstående
lif, med aldrig tröttnande godhet och tålamod egnande
sig åt vården af sitt hus och sin familj, bland
hvars medlemmar särskildt yngste sonen såsom
ständigt sjuk påkallade hennes kärleksfulla värd.
Hon afled å Myrö 68 år gammal efter att i tio år
hafva varit enka och efterlemnade fyra söner.

N. v. D.

17. Nils Månsson Mandelgren var son af en fattig
byskomakare och föddes i Skåne 1813. Han visade
tidigt anlag för målning, men först vid 20 års
ålder lyckades han, tack vare excellensen Jakob
De la Gardies beskydd, komma upp till Stockholm
och vinna inträde som elev vid Konstakademien.
Efter 5 års flitigt arbete derstädes, begaf sig
Mandelgren ut på studiefärd och genomvandrade till
fots en stor del af mellersta och södra Europa.
Under denna resa vaknade hos honom ett lifligt
intresse för forntida minnesmärken, och, hemkommen
till fäderneslandet, egnade han sig med brinnande
nit ät studerandet
och aftecknandet af våra fornlemningar. Fördenskull
företog han hvarje sommar länga ströftåg i de
svenska bygderna. Då han emellertid icke i Sverige
lyckades vinna tillräckligt ekonomiskt understöd för
utgifvandet af det stora verk, som utgjorde resultatet
af hans mödor, begaf han sig till Frankrike, der
han tack vare sin dristiga företagsamhet och stora
viljekraft förmådde äfven detta lands regering att
lemna medel till företaget. I 6 år vistades han nu
i Paris, sjelf litografierande teckningarne till
sitt arbete, och hade ändtligen 1863 fullbordat det
praktverk, som under namn af »Monuments scandinaves
du Moyen-Age» snart vann europeisk ryktbarhet. Han
återvände nu till Sverige och begynte omedelbart
derefter syssla med förarbetena till ett nytt verk, en
»atlas till Sveriges odlingshistoria», för hvilket han
samlade ett ansenligt material, men hvilket han dock
ej blef i tillfälle att mer än delvis sjelf utgifva.

Men hans stora arbetsförmåga räckte dock till för
mycket annat jemväl. Han restaurerade taflor och
lemnade undervisning i teckning, samt gaf genom
inrättandet af en ritskola för handtverkare upphof
till Stockholms slöjdskola. Han stiftade äfven
»Artisternas och Literatörernas pensionsförening»
och deltog i grundläggandet af flera andra konsten
gagnande företag. Gammal vorden, fortfor han att
arbeta lika segt och oaflåtligt som förr, till dess
vid 80-talets gräns hans krafter brötos, hvarefter han
tillbragte de sista 5 åren af sitt lif i välbehöfligt
lugn på Ersta sjukhem, der han påskaftonen innevarande
år stilla af somnade.

Med en ståtlig och kraftfull kroppsbyggnad förenade
Mandelgren en oförskräckthet och en jern vilja,
hvilka genombröto hvarje hinder, som upprest sig
mot det en gång föresätta målets förverkligande, och
derjemte en nästan häpnadsväckande förmåga att kunna
tåla och umbära, en förmåga, som satte den på illa
aflönadt arbete sig lifnärande mannen i stånd att
förutom andra donationer skänka öfver 20,000 kronor
till Lunds universitet för fortsatt utgifvande af
hans kulturhistoriska atlas.

Dessa karaktersdrag i förening med hans artistiska
begåfning, hans oegennyttiga hängifvenhet för konsten
och hans varmt fosterländska sinnelag tillförsäkra
Nils Mandelgren en bemärkt plats äfven bland de många
framstående personer, hvilka utgått ur den svenska
allmogens led.

N. v. D.

18. Johan Printzensköld var en bland de hundradetals
tappre svenske män, som under 30-åriga kriget tjenade
sig upp ur ledet till en mera bemärkt ställning
inom de segerrika svenska härarne. Om hans födelseår
och tidigare öden är hittills intet bekant. Enligt
riddarhusgenealogierna var han prestson. De bref
af hans hand, som ännu rinnas qvar, låta förmoda,
att han åtnjutit en ganska vårdad uppfostran; och
det antagandet är ingalunda uteslutet, att den unge
Johan Printz var en af de många vid tyska universitet
studerande svenskar, som i dessa stormfylda tider
utbytte pennan mot svärdet.

Vare dermed huru som helst -- säkert är att han »från
sin ungdomb inn till denne tijden continue lätet sig
bruka i Wår och
Chronones krigstienst, serdeles uthi det numehre med
Gudz kraftige bistånd väll ändade tyske kriget»,
som det heter i diplomet, då drottning Kristina
den 15 december 1649

Ej 1645, såsom uppgifves i Nordisk familjebok.
Adelsbrefvet, synnerligen väl bibehållet, eges af
nuvarande hufvudmannen iför ätten.

förlänar honom adelig sköld och hjelm.
Han var då major vid ett tyskt kavalleriregemente,
och får man tro slägttraditionen
fick han sitt namn deraf, att han vid något tillfälle
räddat pfaltzgrefven Carl Gustaf ur lifsfara och
sålunda varit »prinsens sköld». Men hans förtjenster
ansågos värda äfven en mera materiel belöning ty
d. 22 december sistnämnda år fick han donation under
Norrköpings besluts vilkor å en mängd »Wåre och
Cronones godz och gårdar i Jönkiöpings lähn, Wästra
Härad och Sandsiö sochn», en donation som ytterligare
tillökades den 4 februari 1652. Sistnämnda dag namnes
han ännu major men synes kort derpå avancerat till
öfverstelöjtnant. När Roskilde-freden slöts 1658
var han öfverste och samma år i mars anlände han i
egenskap af svensk kommissarie till Bornholm. Hans
fullmagt som sådan var daterad den 29 april 1658.

Hans korta men verksamma bana på denna ansvarsfulla
post tillhör historien. För närmare kännedom
härom hänvisa vi till den intressanta uppsatsen af
L. Berger i Svensk historisk tidskrift arg. 1888,
hvilken i ingen mån jäfvar omdömet, att det var ett
för fäderneslandet gagnerikt lif, som för tidigt
afklipptes, då Johan Printzensköld den 8 december
1658 föll för lönmördarens kula.

Från hans andra gifte med Anna Hård af Segerstad
stamma hans ännu lefvande ättlingar. Det i detta
häfte återgifna originalporträttet har under det
fjerdedels årtusende, som inom kort svunnit hän sedan
den tappre krigaren fick plats bland Sveriges adel,
gått i arf från far till son och tillhör numera Johan
Printzenskölds ättling i 7:e led fru Sigrid Molinie,
född Printzensköld, i Jönköping.

S. Lagerberg.


19. Grefve Fredrik Ulrik von Rosen, son af riksrådet
grefve Gustaf Fredrik von Rosen och hans 2:dra maka
Ebba Margareta Baner, föddes 1731 och blef vid 16 års
ålder fänrik vid Hamiltonska reg:t Han gick kort derpå
i fransk tjenst, steg der till öfverste och var en
tid adjutant hos marskalken af Sachsen. Fransk till
bildning och åskådningssätt återkom han till Sverige
och anstäldes vid hofvet först som kammarherre, sedan
som hofmarskalk. Samtidigt kastade han sig in i den
hetaste partistriden och blef sin vän grefve Axel
Fersens trognaste och kanske skickligaste medhjelpare
vid ledningen af hattpartiet. Han var nämligen,
enligt en samtida politikers erkännande, »en man med
stora egenskaper vid riksdagsoperationer». Emellertid
inträffade 1772 års statshvälfning. Grefve Rosen
blef nu för en tid konungens man samt utnämndes
1774 till öfverstallmästare hos drottningen och 2 år
senare till landshöfding i Åbo län. Men så snart det
parlamentariska lifvet åter börjat vakna, finna vi
den gamle »riksdagsoperatören» ånyo på sin plats. Vid
Fersens sida leder han den unga nyvaknade oppositionen
och utvecklar den vid 1786 års riksdag
till en fruktansvärd makt. Märkvärdigt nog synes
denna hans hållning ej hafva beröfvat honom konungens
ynnest. Han kallades nämligen 1788 till riksråd,
varande den siste svenske man, som erhållit
denna höga utmärkelse.Det uppgifves dock, att grefve Rosens måg,
friherre Erik Ruuth, då finansminister, varit den,
som föranledt utnämningen. Upphöjelsen blef af kort varaktighet.
Redan ett år derefter hade rådet
upphört att finnas till, och den forne rådsherren
satt åter i högqvarteret i de missnöjdes läger. Detta
förklarar väl, att han jemte öfrige oppositionschefer
misstänktes att hafva haft del i planläggningen af den
statskupp, som var afsedd att följa på Anckarströms
blodiga dåd. Några bevis för hans delaktighet häri
finnas dock ej, och grefve Rosen afled oantastad ett
år efter sin kunglige motståndare. I sitt äktenskap
med Hedvig Sofia Stenbock hade han tre söner, hvilka
alla blefvo högt uppsatte och framstående män samt
en dotter, hvarom se här nedan.N. v. D.



20. Ebba Ulrika Beata von Rosen var född 1760.
Hennes far var sedermera riksrådet grefve
Fredrik Ulrik von Rosen. Hennes mor
Hedvig Sofia Stenbock blef 1778 utsedd
till hofmästarinna vid den nyfödde kronprinsen
Gustaf Adolfs hof. Samtidigt anstäldes den
18-åriga dottern som hoffröken hos den späde
fursten. Hennes hoftjenst blef dock ej
långvarig, ty redan följande år trädde hon i
brudstol med kaptenen friherre Erik Ruuth,
sedermera grefve och excellens, hvilken förut
varit gift med en fröken Sparre. Bröllopet
egde rum vid hofvet, och den unga bruden gaf ett
bevis på ädelheten af sina känslor, då hon
begagnade sig af det högtidliga tillfället för att
af den ridderlige konung Gustaf III utverka nåd åt en
känd svärmare J. G. Halldin, hvilken för en skarp
skrift mot den nyligen utfärdade bränneriförfattningen
dömts till döden. Endast ett par månader derefter
hade den älskliga grefvinnan skattat åt
förgängelsen, allmänt saknad »såsom ett ungt,
vackert, artigt och ett om sig mycket hopp gifvande
fruntimmer», efter hvad G. J. Ehrensvärd i
sin dagbok intygar.N. v. D.



21. Carl Hans Ulner, son af majoren Carl
Ulner och Gustaf va Holst, föddes 1796 och
inskrefs redan 5 år gammal som skeppsgosse
vid flottan. Vid 12 år kadett utnämndes
han vid ännu ej fylda 16 till sekund-löjtnant.
Redan följande år fick han deltaga i
kampen mot Norge, dervid han för sitt välförhållande
erhöll tapperhetsmedaljen. Vorden kommendörkapten
erhöll han 1845 det hedrande uppdraget att afsluta
en traktat med kejsaren af Marocko angående
upphäfvande af den förnedrande tribut, Sverige
hittills betalat nämnde potentat för att erhålla hans
beskydd mot sjöröfvare. Till belöning för det
sätt, hvarpå han utfört sagda underhandling,
tilldelades honom nordstjerneordens kommendörskors.
Han ledde ytterligare flera längre expeditioner
och befäste allt mera sitt anseende såsom en duglig
och insigtsfull sjöman.
På grund häraf inkallades han 1852 i rådkammaren
såsom chef för sjöförsvarsdepartementet. Sjelf
dock inseende, att han ej passade för statsmannens
värf, sökte han i det längsta att undandraga sig den
lysande utmärkelsen. »Kommandopallen var hans plats,
ej taburetten», säger en hans minnestecknare. Han
nödgades emellertid gifva vika for enträgna
föreställningar och sökte sedan med synnerligt nit att
fylla sina embetsåligganden. Men det för honom ovana
och derför oroande arbetet bröt snart hans krafter,
och då han ändtligen 1857 fick lemna sin höga post,
var han blott en skugga af, hvad han fordom varit. Två
år senare afled han. Han var högt skattad ej blott
som framstående sjöman utan äfven för sin manliga,
redbara karaktär och sitt vänliga, anspråkslösa väsen.N. v. D.



22. Friherrinnan Maria Charlotta Wrangel föddes
1736. Hennes föräldrar voro kammarherren friherre Lars
Fredrik Cedercreutz och Catharina Siljeström. Vacker
och förmögen som hon var, torde hon ej lidit brist på
giftermålsanbud. Det säges emellertid, att hon hyst
en bestämd motvilja mot äktenskapet, ända till dess
generalmajoren friherre Georg Gustaf Wrangel till
Adinal, den för sin stora andel i kronobränneriernas
tillkomst så kallade »Bränvins-Wrangel», uppträdde
som friare. För denne energiske man måste allt
motstånd vika, och den nyblifna friherrinnan
Wrangel gjorde snart sitt inträde i hofkretsarne. Då
Gustaf III efter franskt mönster för att förhöja
glansen af sitt hof, införde statsfruinstitutionen,
blef samma friherrinna en af de sex utvalda, hvilka
först hugnades med denna utmärkelse. Hon synes hafva
tagit liflig del i hoflifvet, både dess förlustelser
och dess intriger, och åtminstone en tid derstädes
intagit en betydande ställning, såsom framgår af
talrika omnämnanden af henne i tidens memoirer. Ett
annat tecken härpå torde måhända kunna sökas deri,
att den qvicke hofmannen och diplomaten friherre
Johan Fredrik von Nolcken gjort henne till föremål
för sin satiriska penna i tvenne numera ytterst
sällsynta tryckta arbeten »La mère comme il y en a
point Lionnopolis 1789» och »Meren désenchantée ou la
naissance de Lion. Stockholm 1790». Hon öfverlefde
sin man i 20 år och afled i Stockholm 1815 nära 79
år gammal.N. v. D.

Spridda rättelser och tillägg

till

G. Anrep: Svenska adelns ättartaflor.

(Ur Sven P:n Lagerbergs anteckningar.)

De inom [ ] meddelade uppgifterna återfinnas i
ättartaflorna. Flertalet af nedanstående uppgifter äro
hemtade ur de i Riksarkivet förvarade domböckerna för
Kåkinds härad i Vestergötland; uppgifterna angående
Lars Lagerberg härröra från handlingar rörande
Skaraborgs regemente i K. krigsarkivet.

Tab. 2.

Hammarhielm 

[1. Christina.] gift »några månader» före den 16/2 1703 med v. 
pastorn i Kyrkefalla Nils Friberg, som då »gjorde anspråk på dess möderne».    (Kåkinds härads dombok för nyssnämnda dag.)

Tab. 1.

Lagerberg.

[2. Gustaf, f. 1659 2/2] kallas i Kåkinds härads dombok för 1705
d. 20/1 »framlidne Landssekreteraren». + 1703 före den 28/10. Egde
en tomt på Norrmalm i Stockholm. [Gift 1686 26/10 i Stockholm med
Christina  Barrij, dotter till] handelsmannen i Stockholm [Tolle Barrij].

Dotter:

Anna Christina, döpt 1689 15/9 i Storkyrkoförsamlingen i Stockholm.

Tab. 2.

[2. Lars f. 1690.] Rekryt vid Kåkinds kompani af Skaraborgs regemente den 14/10 1707 under n:o 819 för Kiällebo; förare vid Vartofta kompani d. 13/3 1708; fältväbel vid sin farbrors, sedermera riksrådet Sven Lagerbergs kompani af nämnda regemente d. 20/6 1709; + vid Pultava s. å. 28/6.

Tab. 1.

Leijonwald. 

[Lars Stare, nob. Leijonwald etc.]

Son:
Johan. Omtalas 1701 31/5 såsom afviken ur riket, enär han var dömd till döden för dråp.
Tab. i.
Rydingstierna.

[Gustaf Ryding, nob. Rydingstierna; Skrifvare etc. -- -- -- Adlad  1687 13/4 (introducerad 1693 under n:o 1182)]. Afskedad från häradshöfdingebefattningen 1695. + 1709 före den 28/5 då hans enka vid Kåkinds
häradsrätt anmälde, att han då »nyligen vore igenom döden afgången».

Tab. 2.

Örnevinge

[Gustaf, (son af Gustaf Ericsson, nob. Örnevinge Tab. 1) till 
Ingesäter, Spånhult etc. f. --; Häradshöfding i Wilska och Kinne härad 
1671; assessor i Göta Hofrätt 1674] d. l8/3. Uppbådade under kriget mot 
Danmark 1676 Vestbo härads allmoge och stod i spetsen för densamma att förhindra danske öfversten Tropps infall i Småland öfver Halländska
gränsen. Utförde under nämnda krig flere liknande uppdrag, dervid han 
tillsatte betydliga belopp af sin enskilda förmögenhet. Vice landshöfding i
Jönköpings län 3 l/2 år »till dess generallöjtnanten Hans Georg Mörner blef guvernör». Förde från 1682 efter kongl. förordnande ordet i Hofrätten under
presidentens och vice presidentens frånvaro. Afsked från assessorsembetet, efter ansökan, 1703 d. 13/10; [+ 1709] före d. 29/5. [Gift[ 1679 28/12 på Hjellö
[med Catharina Pauli etc.]

Barn:

[Ebba Christina.]

[Catharina Fredrica.]

[Carl] f. -- »Adjutant under Kongl. Gardet» + vid Klissow 1702 d. 9/7.

Johan Zachris f. -- -- kallas 1706 d. 10/1 löjtnant,
+ under Carl XII:s krig, enligt uppgift af nedannämnde broder:

[Gustaf f. 1691] mönstrade första gången 1706;
volontär vid lifgardet i januari 1710; korpral i mars 1711; 
förare i augusti s. å.; afsked 1713 d. 22/2; tjente sedan 
under »amiralitetet och Stockholms esqvadron» 2 år, derefter vid finska
landtdragonerna, sekundlöjtnant vid Skaraborgs Reg:te 1718 d. l6/6; afsked 1719. Han bevistade Fredrikshalds belägring. Lefde ännu 1721 d. 20/11. --
Gift 170 ... med en dotterdotter till köpmannen i Stockholm Jochum Kröger.



Tab. 3.

[Johan Gustafsson, nob. Örnevinge etc.] -- [Gift 1:a
gången] 1641 [med Virginia Gyllensvärd etc.]

Son:

[Gustaf Abraham] f. 1652 [major se tab. 4.]
Tab. 4.

[Gustaf Abraham till Högsboholm], f. 1652 före d. 3/5
Och döpt s. å. d. 13/6 då riksdrotset grefve Per Brahe d. y. 
var bjuden till fadder; hade alltsedan 1673 skyldigst låtit 
sig bruka uti militärtjensten, först under Vestgöta Infanteri 
i Stadhe och sedan under öfversten grefve G. M. Lewenhaupts Reg:te 
till häst för Ryttmästare och major»; beklädde sistnämnda
befattning 1679 d. 29/7 då reg:tet mönstrades i
Röraas i Norge, + 1709 24/3. -- [Gift 1:o med Agneta Lilliehöök + 1702.] 2:o 1708 [med Catharina Ranck].

Barn:

[1. Catharina Christina.] 
[1. Agneta Virginia; lefde enka 1749: Gift] före fadrens död [med
majoren Fredric Christoffer Ramfelt, N:o 942, f. 1671] + 1730-talet

[. Jean, f. -- -- torde vara identisk med den i Anrep
upptagne »Johan» men namnes af svågern Ramfeldt uttryckligen såsom 
äldst bland bröderne; åtföljde bemälde Ramfelt 1704 ut i kriget och 
avancerade under fälttåget i Polen till ryttmästare under svenska
adelsfanan. Finnes i 1715 års jordebok upptagen såsom delegare i 
fädernegodset Flöda och kallas då liksom brödren Nils Ryttmästare.

[1. Carl Gustaf] se Anrep.
[1. Nils           ] se Anrep.

Biografisk litteratur.Till ett kommande häfte måste uppskjutas recensioner dels öfver H. Samzelii biografiska arbete öfver Jägeristaten samt Svea Artilleris historia, dels öfver de trenne nyligen utgifna adelskalendrarne.

Lunds universitets matrikel 1899 af Carl af Petersens och Anders Malm utgifven i april 1899. Lund. C. W. K. Gleerups förlag.    Pris 5 kronor, 180 S.  +  2 s.

Visserligen är man sedan länge bortskämd af herrar
utgifvare af universitetsmatriklar exempelvis genom
sådana ypperliga arbeten som: Lunds universitets
matrikel af F. E. Braune och A. Palm (Lund 1879),
Upsala universitets matrikel af L. Bygdén (Upsala
1883) och Upsala universitets matrikel af J. von Bahr
och Th. Brandberg (Upsala 1896), men icke desto mindre
får man erkänna att ett fullständigare och så som det
vid ganska noggrann kontroll korrektare arbete än
denna af Carl af Petersens och Anders Malm utgifna
matrikeln knappt torde stå att finna. Endast de
utförliga och öfverskådligt uppställda bibliografiska
uppgifterna gifva boken ett särdeles högt värde. Vid 
detaljgranskning skulle måhända äfven här en del tryckfel,
ja kanske felaktiga uppgifter kunna konstateras,
men hvilket arbete med en hufvudsakligen af årtal
och namn sammansatt text kan undgå sådana fel?

En bland de få anmärkningar anmälaren skulle vilja
tillåta sig är att icke arbetet, då biografierna
meddelats i bokstafsordning, inledes med en
kortfattad öfversigt öfver personernas fördelning
inom de olika fakulteterna, som är fallet i J. von
Bahr och Th. Brandbergs nyssnämnda matrikel öfver
Upsala universitet (1896). Visserligen finnes detta
såväl i statskalendrar som studentkataloger, men
det skulle ingalunda skadat, om äfven här en sådan
hade meddelats. Äfvenså kunde större öfversigt i
biografierna hafva uppnåtts, ifall alla uppgifter
utan undantag meddelats i kronologisk ordning. För
gifte universitetslärare fås uppgifter äfven om
hustrur och barn, hvilket ju skulle kunna anses
öfverflödigt, men för biografiske samlare är af stort
värde. Uppgifterna hade kunnat vara något utförligare
hvad ortnamnen beträffar.

Den biografiskt intresserade allmänheten har icke
desto mindre stort skäl att vara utgifvarne tacksam
för den möda och den noggrannhet, hvarmed de utfört
sitt värf.

                                   F. U. W.

Anteckningar om slägten Durling och dess förgreningar, samlade och utgifna af Axel Emanuel Durling. Sthlm. Ivar Hæggströms boktryckeri
1899.

Det är utgifvaren af de för tillförlitlighet bekanta
kalendrarne öfver Svea Hofrätt, hofrättssekreteraren
A. E. Durling, som härmed utsändt af honom
insamlade uppgifter om sin egen slägt och dess
förgreningar i slägterna Berselius, Pontin, Tingsten
och Gyllenhammar. Slägten Durling härstammar från
Ulrika församling i Östergötland och delas i två
fortlefvande grenar Örsgänge- och Storarpsgrenen. Dess
förste kände medlem är rusthållaren Samuel Pehrson
(f. 1731, + 1799), hvars barn antogo namnet Durling,
som är härledt från moderns tillnamn Du Rietz.

Arbetet, som enligt hvad anmälaren vid dess
genomgående kunnat utröna, utmärker sig för
en redig och klar uppställning samt en mycket
vårdad utstyrsel, och kännetecknas af utförliga och
noggranna biografiska uppgifter, om också icke så få
tillägg, ja äfven rättelser kunna göras på flere af
biografierna. Register saknas. Boken är tryckt som
manuskript i 200 numrerade exemplar.

                                   F. U. W.

Kongl. Svea hofrätts presidenter samt embets- och tjenstemän 
1614--1898. Biografiska anteckningar samlade och utgifna af 
A. Anjou. XVI + 261 + 4. s. Eksjö 1899. Pris 6 kr.

När det i slutet af fjolåret för en större krets blef bekant, att 
en af Svea hofrätts yngre tjänstemän var sysselsatt med utarbetandet 
af ett biografiskt arbete öfver nämnda hofrätts
presidenter, embets- och tjenstemän under perioden
1614--1898, mottogs denna underrättelse med stora
förhoppningar, helst det uppgafs, att utgifvaren med
stor omsorg och möda genomgått hofrättens handlingar
rörande dess tjenstemän. Dessa förhoppningar uppfyller
dock ej det nu utgifna arbetet.

När man går till ett arbete af det jemförelsevis
ringa omfång som det föreliggande, bör man
förut uppgöra en i alla delar bestämd plan för
utarbetandet. Visserligen kan det i ett eller annat
afseende inträffa att delar af den uppgjorda planen
icke kunna genomföras på grund af bristande material,
men dessa fall måste räknas till undantagen. En annan
sak är det t. ex. med ett sådant arbete som »Svenska
adelns ättartaflor från 1857», hvari biografier
meddelas om tusentals personer af alla möjliga yrken
och samhällsställningar; der kan ej en i de minsta
detaljer gående plan uppgöras, ty arbetets stora
omfång lägger hinder i vägen derför.

Författaren till nu ifrågavarande arbete tyckes
emellertid ej hafva arbetat efter någon bestämd
plan. Han har nöjt sig med de uppgifter, han i
ett eller annat biografiskt arbete eller i vissa
urkundssamlingar påträffat, men att sammanställa dessa
med andra uppgifter, som möjligen kunnat i hela den
till buds stående biografiska literaturen, det tyckes
utgifvaren ej gjort sig möda med, ty i annat fall hade
många af de i hans arbete förekommande biografierna
blifvit fullständigare.

Hvad som i synnerhet förvånar anmälaren är, att
utgifvaren ej försökt att få de i arbetet förekommande
lefvande personernas biografier fullständiga. Så
meddelar utgifvaren för de flesta deras student- och
examensår, men för andra saknas än det ena än det
andra af dessa, oaktadt utgifvaren åtminstone för
de lefvande med största lätthet kunnat erhålla dem
genom att genomgå studentkatalogerna. För andra åter
äro ej alla dopnamnen meddelade, oaktadt det tyckes,
som om meddelandet af fullständiga dopnamn ingått i
utgifvarens plan. Om somliga får man veta, hvar de
äro födda, men om andra åter ej, fastän uppgifter
derom finna flerstädes i den biografiska literaturen
och der kunnat påträffas af utgifvaren.

Uppgifterna om hvilken studerande nation en person
tillhört under sin studietid kunde saklöst hafva
utelemnats, ty det är ej sagdt, att en person,
hvilken som student tillhört exempelvis Gotlands
nation, verkligen är född inom denna provins. En
sådan uppgift kan följaktligen icke gifva någon säker
föreställning om personens i fråga födelseort.

Frånsedt de nu anmärkta bristerna innehåller arbetet
isynnerhet för den äldsta tiden en mängd värdefulla
och nya uppgifter.

Hvad slutligen arbetets utstyrsel beträffar är
den mindre god. Papperet är så tunnt att trycket
gått igenom, häftningen är dålig och arken i flera
exemplar orätt insatta m. m. När priset sättes så
högt som 6 kr. bör man kunna göra anspråk på en bättre
typografisk utstyrsel.

A. V. P.
Förteckning öfver bref till konung Karl X Gustaf i riksarkivet
upprättad af Per Sondén.

Under ofvanstående titel är i sista häftet af
Meddelanden från svenska riksarkivet (1899)
offentliggjordt ett arbete af stort personhistoriskt
intresse. Förteckningen afser väl hufvudsakligen att
hänvisa till material för den märklige krigskonungens
historia, men utgör på samma gång en värdefull lista
öfver flera af tidens ryktbara personligheter,
både svenska och utländska. Det är närmare 1,000
personer, hvilkas bref till konungen förvaras i
riksarkivet. Brefskrifvärne äro i förteckningen
grupperade i bokstafsordning: furstar, ämbetsmän och
enskilda personer. I en särskild afdelning sammanföras
myndigheter, diplomatiska och andra kommissioner,
korporationer och städer, som till konungen riktat
skrifvelser.

Förteckningen är resultat af ett omfattande
arbete. Riksarkivets alla större serier hafva
granskats; brefvets plats i samlingarna är i hvarje
särskildt fall angifven. Om brefskrifvarne äro
biografiska notiser anförda, äfven de i all sin
korthet vittnande om ett samvetsgrant detalj
studium. Bland utländska personer ser man en
stor del af Tysklands furstar och furstinnor,
framstående officerare och diplomater från skilda
länder. Det öfvervägande antalet bref är dock från
svenska undersåtar i det gamla hemlandet eller
provinserna. Nästan alla klasser och tjenstegrader
äro representerade, mest naturligtvis adelsståndet
och krigarne. Genom sin anläggning och form får
förteckningen karaktär af en matrikel, som hvad
beträffar dåtidens adelsmän bör vara ganska
uttömmande.

Vi äro icke rikt försedda med matriklar, framgångna
ur en modern kritisk forskning. Hvarje bidrag till
personhistoriska förteckningar bör helsas med
tillfredsställelse både af dem, som specielt in
tressera sig för biografi och genealogi, och dem som
anse sig behöfva person-notiser äfven för studier inom
andra grenar af historien. Mången skall nog återfinna
namn, för hvilka han hyser särskildt intresse, och så
föras till forskning öfver Karl Gustafs förbindelser
med ifrågavarande person.

-n
Smärre biografiska meddelanden.

Erik Abrahamsson d. y. i dansk fångenskap. Riksrådet
Abraham Erikssons [Leijonhufvud] enda till mogen
ålder komna barn och ende son Erik Abrahamsson
d. y., hvilken egendomligt nog 1590 den 18. juli
själf skrifver sig »fryherre», blef som bekant,
då han åtföljde sin farbroder Sten Eriksson på
dennes beskickning till Hessen, jämte honom som
gisslan kvarhållen i fångenskap i Danmark, och som
det finnes antecknadt å riddarhusgenealogierna »uti
sju år, derunder han likväl fick resa till Tyskland,
hvarest han studerade, synnerligast främmande språk».

Denna riddarhusgenealogiernas uppgift är ej
med verkliga förhållandet öfverensstämmande. I
dansk historisk tidskrift [femte delen andra
bandet sid. 599 och 627] finnes angifvet att Erik
Abrahamsson Leijonhufvud blef fången 1563 20/2 och
utlöst 1568 24/10 »imod Mandrup Holk». Han hade ett
»meget mildt Fængsel» hos Sten Bille och Birgitta
Rosenkrands och så var han ju blott 11 år gammal. Med
afseende på uppgiften att han skulle fått resa till
Tyskland säger nämnda tidskrift följande: »Naar det
i Almindelighed fortaelles, at Erik Abrahamson strax
blev løsladt og under Krigen opholdt sig i Tyskland,
beror dette paa en Fejltagelse». - Då hans farbror
Sten Eriksson blef frigifven och skulle begifva sig
hem till Sverige, erhöllo Magnus Gyllenstierna, Johan
Friis och Birger Trolle genom skrifvelse 1565 20/1 från
danska kansliet befallning att låta en af adeln följa
honom till gränsen samt tillkännagifva för honom att
konungen för ögonblicket ej ville frigifva flera af
svenskarne. Sina fyra svenner skulle Sten Eriksson
dock få medtaga, men hans brorson kunde konungen ej
tillåta att resa, oaktadt han ej hade några misstankar
till herr Sten. »Brodersønnen skal anten blive på
Kiøpnehafns Slot eller hos Kongen eller en anden
i Riget». [Kancelliets Brevbøger af L. Laurensen
1561-1565 sid. 550]. Några dagar derefter eller
den 24 januari skrifver Hans Skovgaard till Magnus
Gyllenstierna »Kong. Maj. er well tilfreds att Her
Steens brorssøn, maa wer hoss Peder Bilde».

Som både hans fader och moder voro döda, låg det
ju nära till hands att han, under fångenskapen i
främmande land, i bref vände sig till sin farbroder
Sten Eriksson, hvilken, enligt hertig Karls bref
den 6. augusti 1595, synes hafva varit förmyndare
för sin brorson. År 1565 den 19. december omtalar
Erik Abrahamsson i bref till sin farbroder hur det
är ordnadt för honom i Danmark och skrifver bland
annat att »nest den Sønnlig och wenlig Tacksigelse För
allth Goth som ij mig alltid ij mange maade Giorth oc
Bewisth Haffuer Huilketh Jag alle minne dage Gannske
gernne Førtienne och Førskijlle will med huas gode
ij Mijnne Ringe Magcht Werne Kand. Kærre H. Farbror
Giffuer iag Eder, ganske Ömijgellig atth Wide ath mej
lider Well» och »Giffuer Jag Eder, Ganske Ömijgelig
ath wide at iag er hoss Denn Gode mand Peder Bilde
och lever med hanns barn och haffuer iag Enn god
Underholding. Denne gode Mann Hann haffuer och giffuet
mig Kleder de sligest. Kerre Farbror Görer well och
siger Ederss Kærre Fru Bede oc dess sligest min
Kerre Farsöster Jungfru M. Jungfru Edel oc Jungfru
Anne Stensdater, A. Sten Sonn alla andra gode W. med
maange gode neter».

Ännu nära tre år måste han vistas bland främlingar
och lösgafs som sagdt först 1568 den 24 oktober.

K. L-d.

*

Slägten Savelows stamfader.
Adelsmarskalken i Korotjak guvernementet Voronez L. M. Savelow
har år 1892 utgifvit en på ryska skrifven genealogi
öfver den ryska adliga slägten Savelow. I denna
leder han slägten tillbaka till en Andros Savelko,
som i 14:e århundradet reste från Sverige till Stora
Novgorod. Dennes sonson bojaren Ivan var 1477 posadnik
i Novgorod, och blef följande året af storfursten
Johan III förvist till Moskva.

K. H. K.

*

Fru Karin Pedersdotter Utter.
Vid genomseende af den å Riddarhuset befintliga
stamtaflan öfver adliga ätten Utter n:o 213
finner man å Tab. I Per Månsson Utters
dotter i 1:sta giftet, Katharina, född å Uttersberg
i Östergötland den 9 mars 1598, död i Söderköping
den 28:de okt. 1677 och begrafven derstädes d. 6:te
jan. 1678; samt gift 1:o med tullnären i Kalmar Henrik
Eriksson och 2:o med borgmästaren i Söderköping
Arved Larsson, död 1647. Men å Tab. 6 finnes en
annan Katharina antecknad med okänd härstamning samt
födelse- och döds-år; om henne är endast infördt,
att hon blef gift med handlanden i Norrköping Henrik
Kruse.

Uti den Wiblingska slägtboken i Westinska samlingen
å Upsala bibliothek finnes å sid. 80 antecknadt,
att Herman Wibling 1635 i Norrköping gifte sig
med Helena M. Kruse, dotter af Henrik Kruse och
dess hustru Katharina Utter, dotter af Per Månsson
Utter och syster till Anders och Jan, nobil. Utter
n:o 213. Om Henrik Kruse uppgifves, att han var
den förste, som i Sverige införde »Wantemakeri»
och att han, som först var bosatt i Norrköping,
derifrån undan pesten flyttade till Kalmar. Herman
Wibling blef sedan efter Arved Larsson borgmästare
i Söderköping och dog der den 7:de jan. 1668.

Enligt dessa uppgifter skulle således de båda å olika
tab. i slägttaflan upptagna »Katharina» vara samma
person, hvilken således varit gift 3:ne gånger eller
1:o med Henrik Kruse, 2:o med Henrik Eriksson och
3:o med Arved Larsson.

Några på sednare tider funna handlingar och
anteckningar synas bestyrka detta påstående; men
innan vi genomgå dessa torde vara skäl tillse om detta
antagande ligger inom möjlighetens gränser. Tyvärr är
det omöjligt att få reda på alla giftermåls- och
födelseår, hvarföre man får nöja sig med att kunna
approximativt beräkna dem.

Vi veta, att Katharina Utter var född 1598 och att
hennes dotter Helena Kruse år 1635 gifte sig med
Herman Wibling; dennes yngre broder Joachim gifte
sig 1645 med Ingeborg Arvedsdotter, äldsta barnet
af Arvid Larsson och Katharina Utter. Dessa makars
3:dje barn, sonen Lars Arvedsson, kunde ej hafva
gift sig senare än 1650 med Elisabeth Kling, ty
deras äldsta kända barn föddes 1651. Om vi antaga,
att Lars Arvedsson vid sitt giftermål var 22 eller
23 år gammal, skulle således hans föräldrar icke
kunnat gifta sig senare än 1624 eller 25. Då nu fru
Katharinas giftermål med Kruse kunnat ega rum redan
1614 eller 15 finnas således omkring 10 år till de
båda, första äktenskapen, af hvilka troligen intet
varit långvarigt. Efter sin siste man, som dog 1647,
lefde fru Katarina enka i 30 år.

Uti en process emellan Arved Larsson och Borgmästare
och råd i Kalmar, hvilken först afgjordes i
rådskammaren d. 14:de aug. 1647 (revisionsmål i högsta
domstolen, civila, 1647, Riksarkivet) förekommer bland
handlingar en »relatio», hvari bland annat anföres:

»Anno 1634 betror Arved Larsson en sin tjenare, Per
Larsson benämnd, sin egendom i Kalmar, skuld inmana
och utgifva, hvilken är död blef ven samma år 23:dje
november, hvaraf drängens fader Lars Michelsson,
borgare i Norrköping, råkar i tvist med A. Larsson.»
--- »deremot A. Larsson sig besvärar d. 16:de
Martii eodem a:o, inlägger sin kladdbok» --- »dermedh
A. Larsson afreser» --

»Anno 1640 d. 13 febr. afhandlar Præsidenten i
Kalmar Christoffer Larsson och Borgmästaren Vergloss
på rättens vägnar i Kalmar uti Nyköping »Husholms
Wantemakeri-byggning» af Arved Larsson för 250 daler
kopm:t.»

Af ofvanstående synes framgå, att Arved Larsson
varit bosatt i Kalmar och der drifvit handel och
att han omkring 1634 afflyttade derifrån. Han synes
äfven hafva varit egare till en klädesfabriksbyggnad
vid Husholm i Hossmo socken omkring en mil från
Kalmar. Troligen hade han drifvit denna fabrik såsom
arrendator åt Kalmar stad, ty genom kungl. brefvet
af d. 26:te april 1620 hade konung Gustaf II Adolf
åt staden upplåtit ett kronohemman Husholm och ett
halft hemman Krankelösa att der upprätta brygghus samt
sämsk- och vantemakeriquarn, »dock så att staden af
förbemälte werkstäder och lägenheter sin tillbörliga
inkomst årligen bekommer». (Kammararkivet C. Sandbergs
samlingar Y. Y. 8 folio 5905).

Jemföra vi nu härmed anteckningen i Wiblingska
slägtboken, synes det antagligt, att Henrik Kruse,
som var bosatt i Norrköping och der troligen gift
sig med Katharina Utter, efter sin flyttning undan
pesten till Kalmar, der åtagit sig anläggandet af
klädesfabriken och sedan af staden arrenderat den
behöfliga marken och vattenkraften.

Arved Larsson har sedan genom sitt gifte med
enkan öfvertagit arrendet och blifvit egare af
fabriksbyggnaden. Uti den efter A. Larssons son
Lars Arvedsson 1669 upprättade bouppteckning, som
finnes inregistrerad i Stockholms förmyndarkammare i
bandet för nämnda år. men hvaraf endast några bilagor
återfinnas, upptager en af dessa
flere kontokuranter och deribland med bröderna
Herman och Joachim Wibling. Dervid är att märka,
att den förre kallas svåger Herman Wibling men den
sednare endast Joachim Wibling ehuru han ju var
närmare besvågrad. Detta synes bestyrka antagandet,
att Henrik Kruses hustru Katharina Utter var densamma,
som sedan äktade Arved Larsson, ty härigenom blef ju
Helena Kruse halfsyster med Lars Arvedsson och han
hade således skäl att kalla Herman Wibling svåger. Han
synes äfven vilja framhålla detta svågerskap, hvaremot
han då tyckte, att samma förvandtskap med Joachim,
som äktat hans syster Ingeborg, vore allom kunnigt. Vi
må dervid ihågkomma, att på den tiden hustrurna alltid
begagnade sina egna slägtnamn.

Uti de verser, som till Fru Karin Pedersdotter
Utters begrafning 1678 trycktes i Stockholm (i
Kongl. Bibliotheket) förekommer å första sidan bland
annat, att hon efterlemnade afkomlingar intill 4:de
led till ett antal af 74.

Den stamtafla, som å Riddarhuset upptager den
gemensamma härstamningen från Arved Larsson och
Katarina Utter af ätterna Lagerheim och Weidenhielm
upptager endast 5 barn och 2 barnbarn men genom
sednare forskningar hafva barnbarnens antal ökats
till 22 samt i barnbarnsbarn födt före 1678. Om man
också antager, att de två barn, en son och en dotter,
om hvilkas afkomma uppgifter saknas, haft en talrik
sådan, torde denna dock ej räcka att fylla, hvad som
brister i talet 74; först när man dertill lägger barn
och barnbarn efter Herman Wibling och Helena Kruse,
hvaraf de förra voro 15, synes ifrågavarande uppgift
mera trovärdig.

Angående giftermålet med Henrik Eriksson saknas alla
uppgifter om barn, hvaremot ordningsföljden emellan
de olika äktenskapen icke är tvifvelaktig. Uti den
ofvan omnämnde processen förekommer ett bref, deri
fru Karin kallas »Henrik Erikssons», troligen emedan
deri anspelas på penningetransaktioner, som redan
börjat under denne mans lifstid.

Att Arvid Larsson, som först varit bosatt i Kalmar och
der drifvit handel samt äfven der sannolikt ingått
sitt gifte och först omkring 10 år derefter flyttat
från orten, varit af Kalmar- eller Smålands-släkt,
synes sannolikare, än att han varit östgöte. Att
han några år efter sin flyttning (10 år?) 1644 blef
borgmästare i Söderköping torde, om nationaliteten
dervid spelade någon roll, snarare kunna tillskrifvas
hans hustru, som var född der i provinsen. Ett
ytterligare stöd för detta antagande ligger deri,
att två hans sonsöner, som valde krigareyrket,
började sin befälsbana vid Kalmar regemente. Om
båda finnes i detta regementes rullor infördt, att
de värfvats från Gardet till underofficerare. Att
de först togo värfning vid gardet, berodde väl på,
att de då voro bosatte i Stockholm och der sökte sin
första utbildning, och var detta kanske en vanlig
väg för den tidens officerare.

E. L-m.
Drottning Kristina. Då jag i föregående häfte
af denna tidskrift, enligt redaktionens önskan,
meddelade hvad som i vår litteratur under senare tid
förekommit rörande Kristina, och dervid bl. a. nämnde
bibliotekarien Elof Tegnérs studier i italienska
arkiv och bibliotek, glömde jag den af dessa studier
föranledda, intressanta uppsatsen La regina nomade,
hvilken bemälda bibliotekarie intagit i sina 1896
utgifna »Svenska bilder från sextonhundratalet».

K. F. W-r.

Värdefull autograf.

En person i hufvudstaden är egare af följande af
k. Gustaf III egenhändigt skrifna reqvisition:

Kongl. Maj:t har anbefalt dess General Adjutant
Gref Pär Sparre eller Major Könich att avfordra de
patroner som finnas på varvet med kulor och det som
mera fordras.

Stockholm den 19 Augusti 1772
Gustaf.

Denna datum säger allt. Här är nemligen fråga
om 1772 års revolution, om hvilken dåvarande
öfverskeppsbyggmästaren Chapman hade fått
förtroende. Han hade på Djurgårdsvarfvet, der
han då bodde, låtit i största hastighet tillverka
skarpa patroner. Det är Konungens till honom ställda
egenhändiga reqvisition af nämnda patroner, hvarom
här är fråga.

Egaren af denna autograf sätter derpå ett mycket
högt värde, men är icke obenägen att till en verklig
autografsamlare afstå den, om derföre kunde erhållas
ett antagligt pris.

*

Frågor och svar.

Frågor.

22. I Anreps ättartaflor uppgifves att Margaretha Rosensköld
blef gift 1702 om våren »med kappelanen Jacob Wigsuelius,
som var en slägting till Kungl. Rådet Grefve Gyldenstolpe» samt att den
förstnämndas syster Catharina Rosensköld blef »gift
med Löjtnanten Carl Nisbeth». Kunna några
upplysningar lemnas rörande dessa öfverstelöjtnant
Claes Rosenskölds två mågar, särskildt om de haft
afkomlingar?

L.

23. Bland slägten Rinman i Örnbergs svenska
ättartal, del. II, saknas Elisabeth Margaretha Rinman,
född 1719, död i Stockholm 28/11 1802 och gift 12/9 1753
med frälseinspektoren Stephanus Björling från Östergötland,
född 25/10 1725, död 26/3 1797. Hvilka voro hennes föräldrar?

J. W.

24. Kan någon lemna upplysning om och hvar porträtt finnas af:

Gyllenpistol, Carl, Friherre (f. 1641), Öfverste
för Södra Skånska kavalleriet, Landshöfding i Calmar?

Riddersköld, Christian Adriansson Kolmäter,
(f. 1648. Anrep Tab. I.)?

C. G. Platen
Adr. 47 Strandvägen.
Stockholm.

25. Hvem var välbyrdig  »Peder Byrgersson,» herre till Sjögeryd?
Han erhöll 1632 22/2 kongl. konfirmation på jägmästare- och
skogvaktareämbetet i Jönköpings och Kronobergs län.

H. Szs.

Svar.

7. Svar till »I. D.» på en del af frågan n:o 17.
Grefve Christian Ludvig von Aschebergs porträtt
finnes möjligen i min samling. Jag eger nämligen en
synnerligen tilltalande oljemålning från 1680-talet,
framställande en ung och käck, harnesk-klädd krigare
i stor allonge-peruk. Anletsdragen på denna bild
påminna starkt om fältmarskalken von Aschebergs och
har jag på sådan grund alltid antagit, att porträttet
framställer en son till honom. Genom personligt besök
hos mig kan den ärade frågar en sjelf öfvertyga sig,
huruvida det i min ego varande porträttet framställer
den efterfrågade eller tilläfventyrs dennes äldre
broder Gustaf Adolph von Ascheberg, hvilken efter
ett knappt treårigt äktenskap med grefvinnan Beata
Torstenson afled vid ännu icke fylda 32 års ålder
1693. Porträttet, som saknar hvarje signatur, är
infattadt uti en mera ovanlig skulpterad originalram
samt torde förskrifva sig från den berömda mästaren
M. Mijtens d. ä.

Axel Durling
n:o 16 Sibyllegatan, 2 tr.
Stockholm.
8. Svar på frågan 22. Suvorovs förfäder invandrade,
enligt ryska källor, från Sverige till Ryssland
under storfursten i Moskva Simeon Ivanovitj Gordijs
regering (1340-1352). Hvad stamfadern hette är mig
obekant; om honom och hans familj vet jag intet. Men
generalfältmarskalkens far var underlöjtnant vid
Preobrasjenskijgardet.

