
JULFRID

1897.

Utgifven och redigerad
af
O. Bång och Aug. Dahlhielm.



Allmänna meningen är,
att det blott var kärlek,
barmhärtighet och medömkan 
med oss syndare,
som förmådde de heliga
änglarne att lämna sina
höga och lysande troner
och i oräkneligt tal te sig
för herdarne i Betlehems
ängd, prisande Gud; samt
att det är samma känslor,
som komma dem att jubla hvar gång en syndare ändrar
sinne. Änglarne skulle för egen del ingen nytta
hafva af frälsningen; men emedan de älska oss lika
med sig själfva, är det för dem, såsom hade äfven
åt dem födts den frälsare, som födts åt oss. Alldeles
som då den rike i sitt präktiga palats hjärtligt unnar,
ja, fröjdas åt, att det nu vid jultiden blifvit litet
festligt äfven i den fattiges boning. Hvilken 
uppfattning af änglarnes glädje synes vinna stöd af 
utsagan i Ebreerbrefvet, att Kristus icke tagit sig an
änglarne utan Abrahams säd.

Men är den ofvan nämnda uppfattningen riktig?
Är hon bibelns? Ty i ett så andligt och öfver all
mänsklig kunskap och erfarenhet liggande ämne vare
hvarje tanke fjärran, som icke bestämdt och tydligt
är utsagd i bibeln. Tänk då, om där säges, att 
änglarne äro själfva intresserade i och draga nytta af
frälsningen, ehuru på annat sätt än vi människor!
Tänk, hvilket heligt våld på Guds hjärta fattiga 
syndares böner måste göra, om dessa böner följas af
hela änglaskarans längtan och åstundan, kanske äfven
böner för deras egen skull, stigande upp till deras
och vår Gud i samma syfte som våra egna böner!
Och tänk, huru ljuft vårt lof måste vara i Guds
öron, om däri blanda sig äfven serafernas och 
kerubernas körer, rörande samma ämne, hvaröfver vi
syndare fröjdas på jorden! Tänk, om det är så!
Ja, låt oss undersöka.

Liksom det bland alla apostlarne var Paulus
ensam förbehållet att undfå evangeliet omedelbart
genom uppenbarelse af den till himlen farne Kristus,
och liksom han ensam af apostlarne vardt uppryckt
till tredje himmelen, så är det han ensam, som sagt
oss något i detta ämne. Andra bibelns författare
hafva talat skönt och härligt om änglarne, t. ex.
Petrus, att det lyster dem att skåda in i försoningens
hemlighet; men Paulus talar om deras eget intresse
i och gagn af försoningen. Han gör det på två
ställen; nämligen i Koloss. 1: 19, 20, där han säger:
Det har behagat Gud, att all fullhet skulle bo i
Kristus och att genom honom, sedan han genom
blodet på hans kors stiftat frid, genom honom skulle
med sig försona allt, vare sig det som är på jorden
eller det som är i himmelen; och vidare i Efes. 1:
9, 10, där det heter: Gud har för oss kungjort sin
viljas hemlighet ... med afseende på den hushållningen 
i tidernas fullbordan att sammanfatta allt i
Kristus, både det, som är i himmelen, och det som är
på jorden. O hvilket underbart djup i dessa utsagor!

Tydligt är på båda ställena, att med »allt det
som är på jorden» menas först och främst människorna; 
och med »allt det, som är i himmelen», menas
först och främst änglarne. Ty Gud själf kan ju icke
åsyftas, då det är just han, som försonar allt som
är i himmelen med sig. Sålunda menas först och
främst änglarne. Men hvad säges det här om dessa?
Jo, på första stället, att de skulle försonas med Gud
genom Kristus, likasom vi människor. Märk: försonas 
med Gud liksom vi, och sammanfattas med oss
i Kristus.

Men sådant är ju endast att väcka vår förundran och 
vår åstundan att få veta mera. Hvem
längtade icke efter att hafva Paulus vid sin sida för
att få riktigt utfråga honom! Ty här är ju idel
gåtor. Behöfde väl de goda änglarne -- om de onda
kan ju icke vara tal, då de icke, såsom här säges,
äro i himmelen -- behöfde de goda änglarne försonas
med Gud? Hafva de fallit och syndat? Erfara
äfven de nöd och ångest af synden liksom vi? Äro
de icke fullt sälla och lyckliga? Ja, huru är det?

Svaret på dessa frågor måste tydligen blifva
både ja och nej. Icke hafva de fallit och icke hafva
de syndat; ej heller synda de nu eller frestas och
lida af någon personlig synd, såsom vi. Ingen 
antydan finnes nämligen i bibeln, att de göra eller 
behöfva göra bättring eller ändra sinne, såsom vi.
Uppenbarligen är deras sinne helt och hållet på Guds
sida. Kanske är det fullkomligt öfverensstämmande
med Guds sinne. Hvilket synes framgå af Jesu ord
i Lukas 15 kap., att änglarne glädja sig öfver 
detsamma, hvaröfver Gud gläder sig, nämligen syndares
återvändande till honom.

Men hvad vill det då säga, att de försonas med
Gud, såsom apostlen här säger? Behöfva de försonas
med Gud, och kunna de ens försonas med Gud, då
de icke någonsin förbrutit sig mot honom? Huru
kan detta vara?

Se här en enkel bild. Föreställ dig ett i alla
afseenden lyckligt äktenskap. Där är harmoni och
därför idel lust och glädje. Men om någon tid är
allt förändradt. Endera maken, antag mannen, faller
djupt i vanhederliga och skändliga synder, såsom
dryckenskap, skamligt bedrägeri, stöld, hor eller
mord. Och med det, att hans sinne bortvändes från
rättfärdighetens väg, bortvändes det äfven från den
hulda och trofasta hustrun, så att han nu hvarken
anser sig kunna eller ens vill vidare träffa, än 
mindre sammanbo med henne. Ett förfärande svalg har
öppnats mellan båda genom hans synder. Dock, trots
allt detta, förblifver hustrun sig lik och brinner af
ständig åstundan, att allt måtte åter blifva väl; att
han nämligen måtte ändra sitt sinne och återvända
till henne. Men nu under tiden drabbas hon, ehuru
hon själf icke gjort något ondt, af de begångna 
synderna nästan lika hårdt som mannen. Båda voro
nämligen, och äro ännu förenade till ett, och därför
måste de taga lika del i allt, äfven i följderna af
mannens ogärningar. Så förblir det länge. Men antag 
ändtligen, att den i djup sorg försänkta hustrun
nås af det ryktet, att mannen begynt ångra sig och
söker blifva upprättad. Huru skälfver icke nu hennes 
hjärta af glädje och nyfödt hopp! Om så mannen
ändtligen återvänder, förändrad, upprättad och 
förnyad, huru djupt sänkas icke de begångna synderna
i glömska, och hvilket jubel fyller icke hennes mun
öfver det nya lif af sällhet, som nu väntar dem.
Hvad har nu i verkligheten skett? Jo, en försoning.
Wisst har förändringen försiggått endast hos mannen;
såsom ensam fallen, har han ensam behöft upprättas. 
Men förändringens följder komma båda till
godo, likasom olyckan af hans fall förut drabbat
dem båda.

Nu var detta en matt, jordisk bild. Men en
verklig, härlig och himmelsk tilldragelse är därmed
åskådliggjord, nämligen änglarnes och människornas
försoning med Gud och återförening med hvarandra.
Likasom hustrun i bilden, förblefvo änglarne i sin
ursprungliga renhet och härlighet, då vi människor,
likt mannen, föllo i synd och blefvo fiender till Gud
och till dem. Dock sönderslets icke bandet mellan
änglarne och oss genom fallet, lika litet som i bilden
äktenskapsbandet sönderslets mellan hustrun och
mannen. Och därför hafva de ständigt måst lida
af vårt fall. Och detta göra de, ända till dess vi,
försonade med Gud genom Kristi blod, ångra och
begråta våra synder och återvända till vår himmelske 
fader. Då blir allt väl. Förbindelsen mellan
änglarne och oss var fore fallet lik ett harmoniskt
och lyckligt äktenskap. Efter fallet har hon varit
likt ett oharmoniskt och olyckligt sådant. Genom
vår försoning med Gud blir hon ett outsägligt saligt
återinträdande i det forna tillståndet, eller kanske i
ett ännu saligare tillstånd, än det var före fallet.
Förändringen har börjat mellan Gud och oss, 
nämligen genom vårt försonande med honom. Men, lik
en stam ur sin rot, har hon sedan vuxit ut till en
salig förändring i tillståndet mellan oss och änglarne.
Hvilket outsägligt gagn har detta icke måst medföra
för änglarne! Förmodligen hade de måst evigt bära
de menliga följderna af sin förening med oss, därest
vi icke upprättats. Gud upplöser nämligen aldrig
hvad han en gång förenat, hvarför änglarne aldrig
kunnat helt befrias från sin förbindelse med oss och
från de lidanden hon medförde. Allt detta blir nu
förändradt. En ny människosläkt bildas i Kristus,
med hvilken den återknutna saliga föreningen 
fortsättes i evighet. Nu är både det som var på jorden,
d. v. s. människorna, och det som är i himmelen,
d. v. s. änglarne, försonade med Gud och med
hvarandra inbördes och sammanfattade till ett i
Kristus.

Vår fråga är sålunda besvarad. Änglarne glädja
sig af Kristi födelse icke blott af kärlek till och 
medömkan med oss, utan äfven för sin egen skull. Och
däremot strida icke de orden, att Kristus icke tagit
sig an änglar. Ty en ängel blef han icke genom sin
födelse utan en människa. Men därmed är ju icke
sagdt, att icke äfven änglarne, enligt apostelns 
utsagor, gagnats af, att han blifvit människa. Både
de och vi vinna därigenom och vinna för evigt.





Hvad en liten snöflinga sade.
»Jag pröfvade dig, gömd i molnet».Ps. 81: 8.

Lustigt uti rymden svingar
hon på lätta, ljusa vingar;
tusen, tusen syskon sväfva
liksom hon och sakta väfva
dt det mörka kalla grus
vinterdräkt så ren och ljus.

Hvadan dessa flingor ljusa,
som vårt öga fängsla, tjusa?
-- Från den höga himlen strömma
de ur molnets mörka gömma,
sändebud från himlens Gud,
klädda uti bländhvit skrud.

Oftast oförstådda ila
de i drifvans famn till hvila.
Har man blott ett öppet öra,
kan man deras tal dock höra,
kan man deras språk förstå
och en nyttig lärdom få:

»Tunga moln och mörka skyar,
jagade af stormens byar,
komma jordens barn att rysa
för den köld de i sig hysa,
tvinga folk att inomhus
söka värme, lugn och ljus.

Men när ifrån molnen kalla
snökristallers flockar falla
på de gröna granars grenar,
på de gråa gatustenar,
far en glädtig stämnings våg
åter genom mänskors håg.

Sällan man likväl betänker
att den samme Gud som skänker
snöhvitt flor åt berg och dalar
äfven utur molnet talar,
lika kärleksfull och blid
uti klar och mulen tid».

När vårt hjärta ängsligt klagar
under sorgens dystra dagar,
ack, hur lätt vi då förglömma
att de mörka molnen gömma
ljusa, goda sändebud
från vår kärleksrike Gud.


Men om våra ögon tåras,
då vi djupt i hjärtat såras,
och om våra kinder blekna
och vår lifskraft synes vekna,
-- se vi blott mot himlen opp,
fylls vår själ af tröst och hopp.

Sväfva fritt du ljusa flinga
och ditt änglabudskap bringa
vidt omkring till de betryckta!
Hjärtedörrar, länge lyckta,
öppne sig vid denna syn
för din hälsning ifrån skyn!
Efr. Sbm.





Är en själ väl pröfvad, så plägar hon gå ödmjuk och
lugn fram den väg, Herren utstakar för henne, utan stora
skakningar och lika mycket undvikande öfverdrifven glädje
som onödig smärta. Hon fortfar väl att hafva sitt upp och
ned, men Guds nåd utjämnar dem allt mer och mer och
håller själen beständigt i fridens lifsluft. Hon är nöjd med
litet, ty mångfaldiga missräkningar hafva lärt henne, att
allt är fåfänglighet; hon väntar föga af människorna, ännu
mindre af omständigheterna, mycket af Herren.Ch. Chartelanat.




De vise männen.
———


I den heliga berättelsen om Jesu födelse
omtalas det att vise män kommo från
Österlanden för att tillbedja den nyfödde
judarnes konung. Evangelisten Matteus 
berättar därom och säger: «När Jesus var
född i Betlehem i Judeen, i konung Herodes' 
dagar, se, då kommo vise män från
Österlanden till Jerusalem och sade: Hvar
är den nyfödde judarnes konung? Ty vi hafva
sett hans stjärna i östern och hafva 
kommit för att tillbedja honom. När konung Herodes
hörde detta, vardt han bestört och hela Jerusalem
med honom, och han församlade alla öfversteprästerna 
och de skriftlärde bland folket och frågade dem,
hvar Kristus skulle födas. Och de sade till honom:
I Betlehem, i Judeen; ty så är skrifvet genom 
profeten: »Och du Betlehem, land i Juda, är ingalunda
den minste bland Judas furstar; ty af dig skall utgå
en furste, som skall vara en herde öfver mitt folk
Israel». Då kallade Herodes nemligen de vise männen 
till sig och sporde dem noga om tiden, då stjärnan 
syntes, och sände dem till Betlehem och sade:
Faren åstad och forsken noga efter barnet, och när
I hafven funnit det, så underrätten mig därom, att
äfven jag må komma och tillbedja det. När de hade
hört konungen, foro de åstad, och se, stjärnan, som
de hade sett i östern, gick framför dem, till dess
hon kom och blef stående öfver det ställe, där barnet
var. Och när de sågo stjärnan, blefvo de mycket
glada och gingo in i huset och sågo barnet med
Maria, dess moder, och föllo ned och tillbådo det
och öppnade sina förråd och framburo åt det skänker, 
guld, rökelse och myrra. Och sedan de hade
fått uppenbarelse i en dröm att icke återvända till
Herodes, foro de en annan väg till sitt land igen».

Planschen å förestående sida visar oss just desse
österländske vise på väg genom öknen till det 
fjärran målet. De sky inga mödor och uppoffringar.
De sökte Jesus; de funno honom också, men icke i
yttre ståt och prakt, utan i fattigdom och ringhet.
Utan att blygas, utan att känna någon missräkning,
böja de sina knän i stallet vid krubban och hylla
den nyfödde Guds- och människosonen samt återvände 
sedan hem till sitt land igen.

Det var en stjärna, som visade dem vägen till
Betlehem. De sågo utan tvifvel denna stjärna i väster
öfver Israels land. För dem var det ett utomordentligt 
tecken, hvars innehåll och hänvisning de förstode
bättre än vi nu kunna fatta det. Somliga lärda tro,
att denna stjärna var den sammanträffning af de tre
planeterna Venus, Mars och Jupiter, som på den tiden 
skedde, och att de vise männen genom någon 
högre kunskap, som härledde sig ifrån Daniel, visste
att Kristi födelse skulle ske på den tid då dessa 
planeter sammanträffade med hvarandra på himlafästet.
Andra däremot tro, att det var en särskild underbar
stjärna, som visade sig för tillfället. Det må nu hafva
varit huru som helst. Det faktum står dock kvar,
att i den underbara och klara stjärnans ljus och 
ledning funno de Jesus.

Hvar finna Kristus nu? -- Ehuru Betlehemsstjärnan 
vägledde de vise männen till rätta platsen,
där de skulle finna den de sökte, var det dock långt
svårare för dem att finna Kristus än det är för oss.
De måste färdas en lång och farlig väg för att finna
honom. Vi däremot behöfva ej taga många steg för
att få se honom och lära känna honom. De måste
göra stora förberedelser och uppoffringar för att
finna honom, men vi kunna finna Kristus nu, utan
några stora förberedelser och uppoffringar. Hvar
finna vi honom då? Jo, i ordet, i nya testamentets
heliga skrifter. Icke i filosofiens läromeningar, icke
i teologiens dogmer, icke i någon egen bättring, bön
och fromhet, finner man Kristus. Nej, endast i 
bibelns heliga ord. Ordet om Kristus är det ljus, den
klara Betlehemsstjärna, som visar oss vägen till 
honom. Bibelns heliga sanningar är den krubba i 
hvilken han hvilar. Tag därför ner din bibel från hyllan,
torka dammet af den, och läs och sök -- sök, och du
skall finna Jesus samt i honom evigt lif, lycka och
sällhet. Då skall ditt hjärta blifva uppfylldt af sann
frid och julglädje.O. B—g.

DE VISE MÄNNEN.



Hertigen och hertiginnan af Östergötlandmed sina tre äldsta söner,i början af 1860-talet.Egenhändigt nedskrifven dikt af h. m:t konung Oscar II.
Till min maka.med en julgåfva
Det gifs en makt som segrar i de svaga
Och bär hvar lifvets tunga börda lätt;
Försoningskorsets. Tron förmår det draga
Med tillförsigt, trotts mången oförrätt.
Och Oss ett Hopp af evighet blef gifvet:
Ej döden segra skall, till slut, men lifvet.

I detta lilla smycke spegladt skåda
Hvad jag har menat. Dock Du vet det re’n,
Ty innerlig förening knöto båda
Uti ditt ädla sinne längesen.
Så tag med Kärlek, hvad af kärlek skänktes
Och göm i hjertat hvad med gåfvan tänktes
./.
Oscar



Herrens besökelsetid.

Vi lefva i en tid då evangelium
om Guds rike rikligen förkunnas,
och frukterna däraf hafva blifvit
härliga, ty Gud har ett stort och
härligt verk, som han håller på att
utföra bland människors barn, då
han församlar till sitt rike. Men
det har icke alltid varit så, som det
nu är; den som känner huru det
stod till i vårt land för femtio år
tillbaka, då det var en allmän 
andlig sömn och ett allmänt syndalif, 
då synes det klart, att Herren har 
utfört stora ting.

Jag vill blott gifva några antydningar om 
Jönköping och dess omnejd, och visa, 
hvilka erfarenheter man fick upplefva, 
då man för femtio år sedan började
samlas till uppbyggelse omkring Guds ord.

Det var i lag förbjudet att samlas omkring Guds
ord på annat ställe än i kyrkan, och ingen annan än
präst fick vara ledare i allt, som hörde till andlig 
verksamhet. Redan 1726 blef det i svensk lag förbjudet,
att samlas omkring Guds ord; att samlas för att dricka,
dansa, spela och lefva uti allehanda utsväfningar i 
synden, det fick man göra, men samlades man omkring
Guds ord, så fick man plikta och lida fängelsestraff.
Men då Gud i början af 1840 besökte vårt folk, då
väckelserop började höras från flera håll i landet, och
äfven här i denna stad och dess omnejd, så blef följden,
att många bland folket började ropa efter nåd, ty de
hade fått sina ögon öppna, att se, att de voro stora
syndare. Då uppstod en allvarlig strid, och det 
predikades från många predikstolar emot denna rörelse,
såsom en farlig villfarelse, som var stridande mot lag
och kyrklig ordning. Myndigheterna uppmanades, att
vara verksamma och motarbeta detta onda. Men Guds
besökelsetid var kommen, och det fanns ingen makt,
som kunde motstå den anda, som verkade bland folket.
Ropande röster hördes från flera håll om nödvändigheten 
af omvändelse till Gud och ett öfvergifvande af
syndens väg. I torpstugan bland det ringa folket 
samlades människor för att läsa Guds ord och bedja med
hvarandra. Fienderna kunde icke hindra det, och 
därigenom ökades den hop af människor, som sökte 
frälsning, allt mer och mer, till stor förskräckelse för 
sanningens fiender. Prästerna, som på den tiden hade stor
makt, hoppades att snart öfvervinna denna rörelse och
återföra de bekymrade till sin gamla sömn; men det var
Herren, som hade börjat sitt verk, och det skulle hafva
framgång.

Det hände dock många gånger, att fienderna kommo 
till sammankomsterna och körde, under eder och
förbannelser, ut de som voro församlade; men detta hade
den verkan, att elden började brinna ännu mera i deras
hjärtan, som sökt frälsning. De, som blifvit omvända,
voro ansedda som dårar, och man gjorde spe af dem,
begabbade och bespottade dem allestädes. Då dessa
kommo ut ur kyrkan och hälsade på hvarandra, hände
det att de blefvo omringade af fiender, unga och gamla,
som pekade finger åt dem, under skratt och skämt.

Sådant var det på den tiden.

Ehuru det var i svensk lag förbjudet för lekmän,
att lära och undervisa i Guds ord och hålla 
sammankomster för andlig uppbyggelse, så började flera unga
män att uppträda med andliga föredrag, och uppmana
folket att vända om till Gud. Denna verksamhet 
framkallade en het strid bland människor, ty somliga 
försvarade den och andra klandrade den. Den gamla lugna
tiden var slut och nian fruktade farliga tider. Prästerna
uppmanade föräldrar och husbönder, att taga vara på
sina barn och tjänare, och icke tillåta dem att besöka
olofliga sammankomster; men ehuru fiendskapen var
stor, så kunde de icke hindra folket att gå och höra
Guds ord, och sedan Guds ord hade gripit deras 
hjärtan, var det fåfängt att öfvervinna dem.

Det är klart, att prästernas motstånd var orsaken
till många människors framhärdande i synd och 
fiendskap mot Guds ord, ty då de hörde prästerna förkunna,
att det var villfarelse, som borde bekämpas och utrotas,
så ansågs det att dessa, som voro lärare, skulle förstå
sanningen. Men en och annan präst ville bättre taga
reda på, huru de omvända hade det i sina uppfattningar
om saligheten, och det hände ofta, att dessa erkände,
att det var ett Guds verk, som ingen borde hindra.
Emellertid var den gamla säkerheten hos mången störd,
och det märktes öfverallt en undran, hvad man skulle
tro, och hvad som kunde vara det rätta, om prästerna
vore att fullt lita på, eller om det kunde vara en 
väckelse från Gud, som hvar och en behöfde att tänka på.

Inom staden Jönköping fanns icke många på den
tiden, som visade tecken till sann och lefvande 
kristendom. År 1846, då det började att hållas små andliga
sammankomster i staden, kände man icke till flera än
några få fattiga kvinnor, som bekände sin tro på Herren, 
och visade i sin umgängelse, att de ville tillhöra
honom. Det var en änka, som hade en liten egen gård,
och hos denna änka samlades man omkring Guds ord.
Men fiendskapen inom staden var stor mot dessa 
sammankomster. Man kan fatta denna fiendskap genom
följande sannfärdiga händelse:

År 1836 kom en ung präst till Jönköping, för att
biträda prosten i hans tjänst, och denne unge prästman
hade blifvit omvänd till Herren och predikade med lif
och värme Jesu evangelium. Det började genast att visa
sig god frukt af hans predikan. Bland dem som började 
lämna världen, och vända sig till Herren, var en
fröken från ett bättre hus i staden, som blef omvänd
och fick frid med Gud. Då frågade hon den unge
pastorn, om hon vågade att ensam, utan sina föräldrars
och syskons sällskap, gå till nattvarden, ty hon längtade
därefter, och han gaf henne det rådet, att hon skulle gå.
Hon gick; men när det blef bekant, att prästen hade
gifvit henne ett sådant råd, måste han genast flytta från
staden, på det han icke måtte göra större skada.

Det hjälpte icke, att han var präst; då han predikade
evangelium, så att människor blefvo omvända, måste han
ut ur staden, innan han förförde flera genom sin nya lära.
Han blef äfven af konsistorium genast missiverad och
måste flytta ur staden. Hans predikan hade slagit rötter
i mångas hjärtan, som kände en hunger efter Guds ord;
de voro få och fattiga; men de åkallade Herrens namn.
När nu lekmän besökte Jönköping, och i all stillhet
sökte samla dessa få, som ville höra Guds ord, så måste
det ske i en liten sluten krets och i all tysthet, ty man
fruktade hvarje gång man var samlad, att polisen skulle
få reda därpå och störa sammankomsten.

Så fortgick det till 1850; då hade några inom
staden blifvit omvända, och några omvända från landet
hade flyttat in till staden, så att nu var det en liten
skara, som ville af hjärtat tillhöra Herren; men
fiendskapen hos prästerna och ordningsmakten var stor, och
den visade sig på många sätt.

Rosenius, som hade sammankomster i Stockholm,
och som utgaf »Pietisten», blef känd såsom en sann
evangelii budbärare, ty hans tidning lästes af många
och var till stor nytta för bekymrade hjärtan. Hans
förtroende ökades allt mer och mer, och mångas hjärtan
längtade efter att få höra honom predika. Ehuru
fiendskapen var stor i Jönköping, och man icke kunde veta,
huru det skulle gå om han komme hit, så fattade dock
den lilla skaran mod och kallade honom till Jönköping,
för att där förkunna Guds ord. Han kunde icke
komma, men han lofvade att sända en annan evangelii
budbärare, O. Ahnfelt, som han trodde skulle vara till
glädje för Herrens folk.

Det blef afgjordt, att Ahnfelt skulle komma samma
år, och det var första gången han besökte Jönköping.
Många blefvo glada åt hans ankomst, men många blefvo
förbittrade. Han predikade i fru Winbergs lilla gård,
uti ett par små rum, han sjöng och spelade sina sånger,
till stor glädje för dem som älskade Guds ord. Hans
goda sånggåfva och musik lockade många att komma
och höra, som icke förut hade varit med på någon
sådan sammankomst. Men när detta blef bekant för
stadens vice pastor, kom han med polisen i sitt sällskap
och störde sammankomsten. Här uppstod ett allvarsamt
meningsutbyte i den lilla samlingslokalen, mellan prästen
och polisen å ena sidan, och den lilla lärjungeskaran å
den andra. Detta besök af en lekman från Stockholm
väckte stort uppseende; många voro glada och tackade
Gud, och många voro förargade öfver, att ett sådant
oskick skulle få passera inom staden. Flera bland de
myndige lofvade, att om Ahnfelt komme igen, skulle de
låta veta, hvad lagen fäller för dom öfver olofliga
sammankomster.

Något år därefter kom Ahnfelt för andra gången
till staden. Behofvet efter Guds ord hade storligen
ökats, och man tindrade hvar man skulle kunna få plats
att samlas omkring Guds ord.

Ahnfelt föreslog, att vi skulle samlas på stadens
östra kyrkogård eller begrafningsplats, eftersom det var
en skön sommardag. Men detta hade blifvit kunnigt i
staden, och följden blef, att en stor skara människor
vandrade ut till denna plats, för att se om någon vågade
predika där. Någon predikan kunde ej heller hållas,
utan Ahnfelt läste en predikan af Luther, och sedan
måste vi återvända, ty fiendskapen bland den stora
folkskaran var så stor, att vi fruktade ledsamma uppträden.
Vi kunde väl förstå, att vi voro omgifna af arga fiender,
som sökte att följa oss, hvart vi togo vägen. Vi måste
därför skiljas från hvarandra och gå olika gator, för
att sedan, från olika håll mötas och komma tillsammans
uti en kär broders hus, där vi hoppades få vara i fred.
Där fingo vi utgjuta våra hjärtan i bön till Gud för
denna stad, och det bads där under många tårar.
Därefter sjöng Ahnfelt den sköna sången:

O Jesus, din dufva hon har ingen ro i marken,
Kom, tag henne till dig och låt henne bo i arken.

Det var en oförgätlig stund, många fällde
glädjetårar och vi kände alla, att Herren var ibland oss. Vi
kunde ej annat än fröjdas öfver Guds stora nåd, som
tagit oss till barn, efter sin viljas goda behag. Våra
beslut blefvo ännu fastare att höra Herren till, hvad
som än skulle möta oss i denna världen. Säkert är, att
många af dem, som voro närvarande, aldrig skola
glömma denna härliga stund.

Ahnfelt bodde hos en fru R., och där fick han
besök af två poliser, som tillsade honom, att genast infinna
sig hos stadens vice pastor, ty han ville tala med
honom. Ahnfelt svarade: »Om vice pastorn har något,
som han vill säga mig, så får han komma hit». Om
en stund kom pastorn med två poliser i sällskap. Alla
voro de uppfyllda af harm och vrede. Ahnfelt och vice
pastorn talade allvarligt med hvarandra; men pastorn
utfor i stor vrede mot Ahnfelt, så att vi fruktade, att
Ahnfelt skulle blifva öfverfallen och slagen. Då kunde
fru R. icke längre höra på detta uppträde, utan steg
upp och förkunnade för prästen, hurudan själasörjare
han var, och därvid uppräknade hon många af honom
begångna synder. Det var en allvarlig stund. Polisen
sade till fru R., att hon skulle få plikta för skällsord,
som på detta sätt hade talat till församlingens pastor.
Fru R. frågade, huru stor den plikten var, och polisen
svarade: »36 skilling». Då sade fru R.: »Jag skall gärna
betala 36 skilling, för att få säga honom sanningen, ty
han bör väl någon gång få veta, att han är en stor
syndare. Jag hoppas, att jag i mitt eget hus har rätt
att försvara mig och de som gästa hos mig, då fiender
komma för att öfverfalla dem». Prästen och polisen
måste gå sin väg, men deras vrede var utan gräns, och
vi, som af hörde allt, voro fulla af fruktan, och önskade
till Gud att allt måtte aflöpa väl. Prästen gick sin väg,
och kom icke tillbaka.

Det började blifva klart för många, att det icke
var möjligt att hindra den andliga rörelse, som
förmärktes bland folket, och då lekmän utöfvade andlig
verksamhet, så var det flera lärde och aktade män inom
staden, som höllo öfverläggningar och fattade beslut om,
huru denna verksamhet borde ledas, för att blifva till
nytta för folket. Då beslutade de att bilda ett
Traktatsällskap i staden, och antaga lekmän, som skulle sprida
Guds ord bland folket, både i staden och på landet.
Två lekmän blefvo antagna, och verksamheten tog sin
början den 1 Juni 1853. Guds ord började gripa äfven
en och annan bland adelsmännen; man såg baroner
böja sina knän, erkänna sina synder och bekänna sig
till Herrens folk. Sådana tilldragelser uppväckte stor
vrede hos dem, som voro fiender, men stor glädje hos
demu som älskade Herren.

Herrens ord bevisade sin kraft till att omvända
och förändra människor, så att det bevisades inför allas
ögon, att de hade fått ett annat sinne och älskade
rättfärdighetens väg. Det var äfven en fröjd att se, huru
de, som hade blifvit omvända, älskade hvarandra, ty
eftersom det var så stor fiendskap emot dem, så var det
icke lätt att ofta få komma tillsammans, och därför var
det en stor fröjd, när detta kunde ske.

Ännu var den gamla konventikellagen kvar, där
andliga sammankomster voro förbjudna, och med denna
lag sökte både präster och länsmän att skrämma folket;
men det var Herrens tid, som var kommen, och hans
verk gick framåt, oaktadt allt motstånd.

Men den andliga rörelsen hade sina kraf på frihet
att få samlas kring Guds ord, och då dessa kraf icke
kunde tillfredställas utan genom en ändring i lagen, så
måste en sådan ändring ske. År 1858 den 20 Oktober
blef det gamla konventikelplakatet, sedan det i mer än
130 år plågat och bekymrat många fromma och kära
Guds barn inom vårt land, upphäfdt genom en ny
förordning. Det var nu mera icke något brott mot 
gällande lag, att samlas omkring Guds ord. Lekmän hade
nu en laglig erkänd rätt att få leda andliga
sammankomster, utan att vara lagöfverträdare. Öfverallt i vårt
land hade kristendomens fiender med anledning af den
gamla lagen plågat Herrens folk med fängelse och böter,
och det var för dem en stor förargelse, att de skulle
förlora denna makt. Många fruktade nu kyrkans
undergång och fall, ty huru skulle en kyrka blifva
beståndande, om lekmän finge frihet att läsa Guds ord
för andra?

Friheten genom lag blef för dem, som älskade
Guds ord, ett härligt ämne till glädje och fröjd, och
många prisade Gud för denna dyrbara gåfva. Genom
denna frihet vågade folket gå att höra Guds ord, så att
alla lokaler voro för små, där man hade sammankomster.
På sommaren samlades man dels under bar himmel,
i skog och ängar, dels i logar och lador, som voro sköna
tempel för evangelii predikan. Många bland prästerna
började äfven inse, att denna rörelse var från Gud och
icke af människor.

År 1858, då det hade blifvit en ny lag om andliga
sammankomster, och folket äfven inom staden samlade
sig i stora skaror att höra Guds ord, blef det ett allmänt
och allvarligt öfverläggningsämne bland de kristna, att
uppföra ett missionshus inom staden, där vi kunde få
samlas omkring Guds ord. Många inom staden hade
en innerlig önskan att, efter den förmåga de hade, vara
med att bidraga till detta hus' byggnad. Efter flera
öfverläggningar blef det beslutadt, i Jesu namn, att söka
efter en lämplig tomt, där det kunde uppföras. År 1860
byggdes huset, och det kunde på hösten samma år
begagnas till samling omkring Guds ord. O, hvilken
glädje det var bland Herrens folk i Jönköping öfver
den gåfvan af Gud, att hafva ett hus, där man kunde
samlas omkring Guds ord. Då huset skulle byggas,
var det många, som gjorde spe af detta företag, och
uttalade den öfvertygelsen, att det aldrig skulle blifva
färdigt, och skulle det vara så, att det kunde byggas af
dem, som ville samlas och höra lekmän predika, så vore
staden att beklaga, ty då stode här värre till, än de
hade trott. Det var äfven en sanning, att detta hus
väckte en stor fruktan hos dem, som voro fiender till
den andliga rörelsen.

JÖNKÖPINGS GAMLA MISSIONSHUS.

Samma år, som huset var byggdt, blef en allvarlig
och gripande väckelse både i staden och inom flera
socknar i Småland, då ganska många blefvo omvända och på
Jesus troende. På den tiden var det en allmän
besökelsetid öfver vårt land; och det var icke långt emellan
allvarliga väckelser, som förökade Herrens församling med
troende medlemmar och som var församlingen till stor
glädje. Jönköpings traktatsällskap blef i Mars 1861
förändradt till Jönköpings Missionsförening, och den
verkade nu med flera evangelii vittnen, som resepredikanter,
och detta var till stor välsignelse. Men då det blef stora
väckelser, var det ingen möjlighet, att dessa predikanter
kunde hinna att taga den vård, som var af nöden om
dessa nyomvända, och detta var en stor skada för
verksamheten.

Det är en stor nåd, att evangelium förkunnas och
människor blifva omvända, men det bör aldrig förgätas,
hvad Petrus säger i sitt i bref 5: 2: Vården Guds
hjord, som är hos eder. Och Jesu ord i Joh. 21: 15-17:
Föd mina lamm, vårda mina far. Denna vård är af
stor betydelse för Guds församling, för alla nyomvända;
där denna vård blir försummad, där blir behållningen
efter en väckelse icke stor, och detta har bevisat sig på
de fält, som blott besökes af resepredikanter, men ingen
herdevård har blifvit anställd för dem, som äro omvända.
Detta borde kristna besinna och med visshet veta, att
Herrens ord, äfven i denna del, bör lydas och efterföljas.
Herren är rädd om sin fårahjord, därför säger han:
Vården mina lamm, vården mina får.

Herrens härliga verk gick framåt under årens lopp,
och snart fann man, att det hus, som var byggdt i
staden för andliga sammankomster, var förlitet, folket kunde
icke rymmas där, utan man måste söka att få ett större
utrymme. Det blef beslutadt att bygga till på sidan inåt
gården en ny sal, och då blef det betydligt rymligare.
Men efter några år befanns det ånyo för litet. Särskildt
var det vid de fyra kvartalsmötena, som föreningen höll
hvarje år, som det icke var någon möjlighet att rymma
folket, hvilket kom i stora skaror från landet, för att vara
med på mötet och höra Guds ord.

År 1876 beslutades att bygga ännu ett
missionshus; tomt inköptes och huset blef uppfördt. Det var
en allvarsam öfverläggning, att få det nya huset uppfördt
på förstaden, men styrelsen ville icke gå in på detta
förslag, af det skäl, att man skulle hafva båda husen så
nära hvarandra, att man kunde begagna båda husen för
predikan vid kvartalsmötena. Styrelsen hade äfven den
öfvertygelsen, att Jönköping, såsom hennes arbetsfält,
alltid skulle höra till föreningen, på det sätt verksamheten
då bedrefs. Till följd af denna uppfattning, fattades det
beslutet, att uppsätta ett nytt hus på den tomt, där det
nu står.

JÖNKÖPINGS NYA MISSIONSHUS.

Båda husen bära vittnesbörd om evangelii seger,
och att de, som hafva byggt dem, hafva varit med under
Jesu fana och önskat församla med Jesus. Huru många
människor, som blifvit omvända till Herren under 
hörandet af Guds ord i dessa hus, och huru många som
där hafva hört sanningen till både tröst och förmaning,
samt genom detta hörande haft en hjälp, och fått
förnimma en ny kraft i lifvets strider, det vet Herren, som
känner allt. Säkert är, att från gamla missionshuset
hafva många Guds barn, som nu äro kringspridda, dels
inom vårt eget land, och dels rest till Amerika, medtagit
gamla kära minnen, som de aldrig skola glömma. Från
detta hus har uppstigit många brinnande böner, och
många lofsånger till Herren. Striderna under den gångna
tiden hafva varit många, fienderna hafva kämpat emot
sanningen och det har varit klart, att onda och goda
andemakter hafva fört strid emot hvarandra; men
Herrens verk har gått framåt, och evangelium har varit en
Guds kraft till frälsning för mångas hjärtan.

Så stor som fiendskapen var mot den andliga
rörelsen före 1858 blef det en stor förändring genom
bortskaffandet af den gamla lagen om andliga 
sammankomster och upprättandet af en ny lag, med frihet att
samlas omkring Guds ord. Denna reform, från träldom
till frihet, hade de följder, att präster, länsmän och
andra, som voro motståndare, hade nu förlorat sin makt
och sitt välde och, ehuru fiendskapen hos dessa var
kvar, så kunde de ingenting uträtta mot gällande lag.

Sedan den tiden har dels den lagliga friheten, dels
evangelii predikan åstadkommit en stor förändring i
folkets tänkesätt och uppfattningar, och flera unga
präster hafva blifvit omvända, som vittna om Herren
och predika hans ord; och allt har verkat till en stor
förändring på vårt folk.

Friheten är en stor skatt, en dyrbar gåfva, och när
ett folk erhåller denna gåfva, så bör samma folk rätt
uppskatta den och i ödmjukhet, tacksamhet och 
rättfärdighet använda den väl. Må alla kristna besinna, att
vi bo i en värld, där fiender, faror och snaror omgifva
oss på alla sidor; och att under sådana förhållanden 
åtnjuta lagligt skydd och frihet, det är en förmån, som
väl bör användas och högt uppskattas.

Vi få nu fritt samlas omkring Guds ord, vi få
sjunga och bedja under det vi i frid och ro få sköta
vår kallelse och öfva ett rättfärdigt lefverne, och detta
få vi göra under lagens skydd och försvar. Om vi tänka
på, huru många lidanden och orättfärdigheter, som 
dragas öfver de kristna i andra länder, så borde våra 
hjärtan varda uppfyllda med tacksamhet, och aldrig 
glömma, att friheten är en gåfva af Gud.

Detta är ett kort sammandrag och några få antydningar 
af ett och annat, som under de förflutna femtio
åren hafva tilldragit sig i Jönköping och dess omnejd;
mycket mera kunde sägas, men det antydda har till
ändamål, att gifva dem som icke förut äro bekanta 
därmed, en liten inblick i den flydda tiden.

Vår innerliga önskan är, att verksamheten och
församlandet till Guds rike måtte fortgå, att Guds ande
måtte få leda den i sanningens ljus, på sanningens väg.
Därigenom, att själar vinnas för Guds rike, skall 
Herrens namn blifva förhärligadt, och då vi veta detta,
skola vi helt offra våra personer åt Herren, tjäna honom,
församla med honom och följa honom. Gudsfruktan
är vishetens begynnelse, och då så är, borde vi förstå,
att det, att tjäna synden, är den största dårskap, och att
frukta Herren, är den sanna visheten.

Måtte Herren få välsigna sitt folk med denna vishet 
och bevara sin församling från allt ondt, rena henne
från all synd och framställa henne inför sitt ansikte med
fröjd.Svening Johanson.





Mer än det.
I Herrens hand står att gifva digmer än det.  2 Krön. 25: 9.
Af Herrens godhet redan
Du har så mycket fått,
Men i hans makt det står dock
Att ge än mera godt.

Ty rik utöfver alla
Han är i makt och nåd,
Ho kan väl fatta djupet
Utaf hans kärleksråd.

Ja, ho kan fatta höjden
Och vidden därutaf?
Ho mäter väl i tiden
Hans kärleks vida haf?

Dess källa flödar öfver
Och sinar aldrig ut,
Som han de sina älskat,
Han älskar dem till slut.

Ja, månne ej långt mera
Än hvad du redan fått
Af nåd och Andens fullhet
Han ger dig utan mått?

Ju mer i tron du väntar
Dess mer skall du ock få,
O, må du endast stadigt
Förbida honom då!
L. S.






Julbetraktelse.
Af kyrkoherde S. K. Hagberg.
———
Kristus  har kommit såsom öfverstepräst
för det tillkommande goda.  Ebr. 9: 11.


I.

Julen är en minnesfest. Vi fira
då minnet af hans födelse, som är
mänsklighetens, så väl som den enskilda 
människans, välgörare. Ingen
af oss har känt Herren efter köttet.
Vi känna honom af hans gärningar.
Till ett rätt julfirande knippar sig
därföre erinran om hvad det lilla
gudabarnet, som föddes i Betlehem
gjort för oss. Vårt lilla språk talar om Jesu 
lifsuppgift.

Likasom mellan raderna kunna vi läsa, att 
Herrens ankomst icke afsåg det närvarande goda utan
det tillkommande. Så är ock förhållandet. Hans
kallelse afsåg himmelen, ej jorden, evigheten ej tiden,
det tillkommande, ej det närvarande. Ja, så litet
kom han att öppna en vid dörr i denna världen för
sina trogna, att han själf säger: »Om någon vill 
efterfölja mig, han förneke sig själf» (Matt. 16: 24). Och
sådana tider kunna komma ännu en gång för de
kristne, att de med Paulus måste bekänna: »Om vi
allenast i detta lifvet hafva hoppet till Kristus, så
äro vi de uslaste af alla människor». (1 Kor. 15: 19).
Men ändå -- hvilket ofantligt inflytande hade icke Jesu
uppenbarelse äfven på mänsklighetens timliga tillvaro
och utveckling! Allt arbete för de små barnens
fostran och lycka har han tagit i sitt särskilda hägn,
som sade: »Låten barnen komma till mig» (Marc. 10:
14). Kvinnans lyftning ur förnedring, allt slafveris
afskaffande är en själffallen frukt af Herrens lära
om människovärdet. Allt broderskap och jämnlikhet
har sin upprinnelse hos Herren, som icke skämdes
att kalla oss bröder. De eländas och lidandes vän
på jorden, gaf han inpuls till alla välgörenhetsstiftelser, 
asyler och sjukvårdsinrättningar. Goda lagar,
mildrade seder, bildning och humanitet hafva vuxit
fram ur Jesu hjärta och närts af hans ord. Ja, det
är intet, som namnes ljufligt eller skönt eller godt
eller sant eller rent, att det icke till sitt frö utsatts
af Jesus i världen. Likasom från hjärtat det friska
röda blodet pulserar, närande och pånyttfödande ut
till kroppens lemmar, så utgår allt detta från Jesus
till skapelsen. Han är skapelsens hjärta.

II.

Hans kallelse gällde dock icke det närvarande
utan det tillkommande goda. Låtom oss en stund
sitta ned vid Jesu krubba och stanna för innebörden
af vårt lilla språk.

Jesus är öfverstepräst för det tillkommande goda.
Öfversteprästen skulle vara sitt folks själasörjare,
och såsom sådan var hans första och förnämsta
uppgift att offra för folkets synder. Åter och åter
fördes offerdjuren fram till Herrens altare och deras
blod flöt i strömmar. Men någon försoning och frid
kunde dessa offer icke gifva åt sjuka samveten.
Likväl hade de en stor betydelse. De påminde om
synden och höllo så skuldmedvetandet vaket. Och för
den kända och erkända synden hade redan gamla
förbundet många löften om nåd: »Kommen så, och låtom
oss gå till rätta med hvarandra! säger Herren. Om
edra synder än vore blodröda, så skola de dock varda
hvita såsom snö, och om än de vore röda såsom
purpur, skola de varda såsom ull (Es. 1: 18). Men
framför allt hade offren att förebilda Jesu kropps offer
för våra synder. Alla offren peka mer eller mindre
klart framåt på Jesus, särskildt dock det stora
försoningsoffret. I 3 Mos. 16 kap. kunna vi utförligt
läsa beskrifningen om detta offer. Denna enda gång
om året ingick öfversteprästen i det heligaste,
innanför förlåten, och stänkte af syndofferstutens blod
inför nådastolen. Så försonades helgedomen ifrån
folkets synder. Icke att blod af en stut kunde
försona synd, men det vittnade om ett blod, heligt och
rent, som kunde det, nämligen Jesu blod. Jesus, på
en gång präst och offer, har ingått till Gud med sitt
blod för oss. Hör några skriftens ord: »Han blef
sargad för våra öfverträdelser och slagen för våra
missgärningar; näpsten lades uppå honom ... och genom
hans sår blefvo vi kelade» (Es. 53: 5); »Jesus har
blifvit utgifven för våra synder» (Rom. 4: 25); »hvilken
våra synder själf bar på sin kropp upp på trät» (1
Petr. 2: 24); »ty en sådan öfverstepräst höfdes oss,
som var helig, oskyldig, obesmittad, skild från syndare
och som blifvit högre än himmelen, som icke dagligen
behöfver, såsom de andre öfversteprästerna, frambära
offer först för egna synder och sedan för folkets, ty
detta har han gjort en gång för alla, då han offrade
sig själf» (Ebr. 7: 26, 27). -- Min vän, vill du nu
låta detta gälla? Behöfver du rening och förlåtelse
från synd, kanske från blodröda synder? Hos det
nyfödda barnet i Betlehem finnes detta att få. På
hvad sätt? På samma sätt som ditt felande barn får
förlåtelse då det bekänner sin synd och ber dig om
förlåtelse. Hör! »Om vi bekänna våra synder, är
han trofast och rättfärdig, så att han förlåter oss
synderna» (1 Joh. 1: 9). Kom då, ja, kom i dag fram
till krubban! Lägg dina brister och synder ner för
Jesusbarnet i en ärlig bekännelse, och du skall
sannerligen icke varda utkastad. Gör du detta, skall
änglasången tona äfven i ditt hjärta: »Ära vare Gud
i höjden, frid på jorden, till människorna ett godt
behag!«

III.

Gud hade föreskrifvit att öfversteprästen på sitt
bröst skulle bära en sköld. I denna sköld skulle
infattas i guld tolf ädelstenar. Hvarje ädelsten skulle
bära ett namn, ingraveradt, af de tolf Israëls släkter.
Så bar öfversteprästen på sitt hjärta de tolf släkterna
framför Herren, hvarje gång han framträdde för
honom. Dessutom var föreskrifvet, att i denna sköld
skulle inläggas Urim och Tummin. Detta var namnet
på några heliga ting, som gjorde öfversteprästen
skicklig att i hvarjehanda brydsamma frågor lämna
svar från Gud. Enligt 4 Mos. 27: 18--26 skulle
Josua i öfverensstämmelse härmed, då han på Herrens
befallning sattes till folkets anförare, genom
öfversteprästen rådfråga Urims dom vid alla sina företag.
Josua gjorde så och leddes till sin och folkets
välfärd af Herren i allt. På samma sätt läsa vi i 1
Sam. 23: 9--11, huru David genom öfversteprästen
frågar Herren, om han bör stanna i staden Kegila,
i förlitande på folkets tillgifvenhet. Saul var
nämligen i antågande. Ehuru David räddat Kegilas
innevånare från Filistéerna, och således borde vänta
att de ej skulle förråda honom åt Saul, vågade han
ej förtro sig till dem, utan att först fråga Gud.
Genom prästen lämnar ock Gud det svar, att de skulle
utlämna David till Saul. David flydde, och genom
Guds svar räddades han ur Sauls hand. Äfven efter
denna förebild är Kristus kommen att vara vår
öfverstepräst för det tillkommande goda. Han bär
bröstskölden med sitt folks namn inför Herren, och i
den skölden äro de sanna Urim och Tummin förvarade. 
Må du till din tröst erinra dig, att han lefver
alltid för att bedja för dig. Må du ock såsom Josua
och David aldrig företaga något utan att rådfråga
honom. Klappa, på och för dig skall varda upplåtet.
Svar skall han gifva. Tusenden exempel ur de
troendes lif visa, huru Herren bär sina barn på sitt
öfversteprästerliga hjärta, och icke blott beder för
dem, utan ock svarar på deras böner. Här ett af de
många: På gränsen af indianernas område i Norra
Amerika vandrade en afton en missionär, trött af
dagens ansträngningar. Sitt behof troget, utbeder
han sig af Herren anvisning, hvar han i trygghet
skulle få tillbringa natten. Snart ser han röken af
ett nybygge uppstiga och ställer sina steg dit, i tanke
att Herren redan svarat på hans bön. Men förgäfves
klappar han på porten och begär hvila öfver natten.
Nybyggarne kände och hatade honom för Herrens
skull, som han tjänade. Man vägrar honom obarmhärtigt 
inträde och hotar att hetsa hundarne på honom, om 
han ej aflägsnade sig. Med trötta steg
måste han fortsätta sin vandring, sägande vid sig
själf: »Din fader i himmelen vet nog hvarför». Efter
flera timmars vandring fick han ändtligen tak öfver
hufvudet för natten. Dagen efter kom underrättelse
att det hus, där han så hårdt blifvit afvisad, under
natten blifvit uppbrändt af indianer och alla 
innevånarne mördade. Huru fick icke nu Herrens tjänare
prisa Gud för faderlig omsorg! Vill nu äfven du,
älskade Guds barn, vid Jesu krubba erinra dig, att
han kommit, att i alla afseenden bära dig på sitt
hjärta, hafva omsorg om dig och gifva dig vägledning 
ända fram till hemmets dörr, så firar du din
julfest till välsignelse.

*

I undre kanten af den mantel, öfversteprästen
hade att bära ofvanpå kåpan, skulle, enligt Guds
föreskrift, fästas granatäpplen och, mellan 
granatäpplena, klockor af guld. När nu öfversteprästen,
iklädd sin skrud, rörde sig därinne i helgedomen i
sin tjänst för folket, klingade granatäpplena mot
guldklockorna, så att dessa skickade en klar ton 
såsom hälsning till det väntade folket därute, att ännu
lefde och verkade deras öfverstepräst inför Gud för
deras räkning. Äfven Kristi klädesfåll är kantad
med dessa äpplen och gyllene klockor. Dessa äro
alla Guds nådelöften, som äro ja och amen i Jesus
Kristus. Hör i julmorgonens frid, huru guldklockorna 
klinga från helgedomen i fadrens hus däruppe
sin hälsning ned till dig i lifvets oro och strid, att
din öfverstepräst Jesus ännu lefver och står med sitt
blod för din räkning och manar godt för dig hos
sin fader! Bringe deras toner frid åt din själ! Amen.




Sökandet efter frid.
——
En liknelse.
———


För länge sedan lefde en riddare, som
var både tapper och gudfruktig.

Det var julafton. Den lugne månen
göt sitt ljus öfver jorden, som nu var
försänkt i slummer, och riddaren sof,
men hans sömn oroades af onda drömmar. 
Plötsligt förnam han ljud af tonvågor, 
som fyllde kammaren och sväfvade på månstrålarne.

»Frid på jorden.»

Genom den tysta midnatten klungo orden, bärande
himmelsk hugsvalelse till mången jordtyngd ande:

»Frid på jorden.»

Ett leende syntes på riddarens läppar, hans sömn blef
lugn och stilla som ett barns.

»Jag har hört änglarnes sång», mumlade han.

Månljuset bleknade, melodien dog bort; solen gick
upp i öster och den sofvande vaknade.

»Jag måste finna denna frid», sade han, »om hvilken
jag drömde», och så begynte han sitt sökande.

Först kom han till ett berg. Det höjde sig dystert
och ödsligt framför honom; många och besvärliga steg
måste tagas, innan han kunde hinna toppen; men högst
uppe på berget varsnade han en grönskande fläck. »Ack»,
tänkte han, »kanske jag finner friden där».

I denna förhoppning klättrade han uppför det besvärliga 
berget. Stundom höjde sig en ofantlig klippa framför
honom och tvingade honom att vända om; stundom var
han nödsakad att bryta sig väg genom det fasta berget,
och huru påkostande än hans möda var, kände han under
sitt sträfvande en egendomlig själsvederkvickelse.

Och då han hade hunnit halfvägs upp, såg han en
gestalt nalkas, en sådan gestalt, som Herkules berömde sig
af att hafva sett. Hans kläder voro tarfliga, men deras 
anspråkslöshet tjänade endast att förhöja värdigheten och
högheten i hans hållning. I sina af mödor härdade kraftiga
händer höll han en ofantlig stenhacka, och han sade till
riddaren:

»Mitt namn är Arbetet. Jag har gifvit akt på dig
under ditt arbete, och du har väl förtjänt din lön därför.
Mottag då den gåfva jag har i beredskap åt dig -- den
förnöjelsen, som medföljer ett redligt sträfvande.»

Men riddaren svarade endast: »Gif mig Frid».

Då slog Arbetet ned sina ögon till marken, och gick
långsamt bort utan att säga ett ord.

Riddaren gick uppför berget, men med mindre besvär
än förut, och snart såg han framför sig en slätt, bevuxen
med det skönaste gräs, genom hvilken en bäck porlade
fram. Han kastade sig ned att hvila bland blommorna,
vaggad i sömn af det melodiska bruset. Slutligen vaknade
han vid det någon vidrörde honom, och då han blickade
upp, såg han en gestalt, med den afrundade formen af en
kvinna, men hög såsom en man. På hennes hufvud satt
en krona af glänsande juveler; hennes dräkt gnistrade i
solljuset och i sin hand bar hon en lagerkrans. Då sade
riddaren:

»Hvem är du, ståtliga prinsessa?»

Hennes ögon glänste bifallande, då hon svarade:

»Människorna kalla mig Ryktbarhet; jag skänker dem
snillets lön. Du har gjort dig väl förtjänt af din. Stå upp
och mottag din gåfva».

Då sade riddaren oroligt:

»Kan du skänka mig Frid?»

»Ack», svarade Ryktbarheten sorgset, »den kan jag
icke gifva», och försvann från hans blickar, under det hon
sänkte sina ögon mot marken.

Riddaren stod upp och fortsatte sin resa. Berget hade
förvandlats till en slättmark, täckt af blomster. Himlen
öfver hans hufvud var rosenfärgad, fåglarne sjöngo i träden.
Jorden var mycket skön, och riddaren sjöng sånger, 
accompagnerad af fågelsång. Plötsligt tystnade hans sång, ty
emot honom framgick en skön uppenbarelse, ännu skönare
än de han förut hade skådat. Hennes hår var bekransadt
af rosor, hennes gestalt var omsvept af en ljuf rosenfärgad
dimma, ur hvilken hennes skönhet frambröt lik en älsklig
dröm. Nu tänkte riddaren: »Här skall jag helt visst finna
Frid».

Han frågade:

»Hvem är du, sköna skuggbild?»

Och hon svarade sakta:

»Jag är Kärleken; jag skänker dig lyckan.»

»Och Friden?  Kan du gifva mig Frid?»

Då svarade kärleken sorgset:

»Det står icke i min makt att gifva den,»

Riddaren gömde ansiktet i sina händer, och då han
åter blickade upp hade synen försvunnit och himlen hade
förmörkats af moln. En häftig stormvind sopade fram öfver
slätten, alla blommor och löf förtorkades, och trädkvistarne,
som voro nakna, suckade under stormen. Regnet strömmade 
i floder ned på jorden och ingenstädes fanns något 
ljus. Riddaren sjönk ned på marken och utropade, klagande 
i misströstan:

»Det gifves ingen Frid.»

Men öfver stormen, öfver vindens tjut, öfver regnets
piskande, tyckte han sig höra ett upprepande af änglarnes
sång.

Och vid hans sida stod en beslöjad gestalt, tyst och
majestätisk i sin tystnad, med ett kors i sin hand.

»Mitt namn», sade hon, »är Sorgen. Tag emot din
gåfva.»

Då knäböjde riddaren vid hennes fötter och tog emot
korset; och då han tog det, blef gestalten framför honom
förvandlad. Rundt omkring hennes hufvud sken en krona
af underbar härlighet, och på hennes panna hvilade 
salighetens stilla lugn.

»Jag har funnit dig till sist», utropade riddaren. »Du
är icke längre Sorgen, du är Friden.»

Och genom världen genljöd änglarnes sång: Frid på
jorden, till människorna ett godt behag. (Luk. 2: 14.)Helen Smetham.





Prins Carl och hans brud.

Vi presentera härmed för Julfrids läsare det 
nyförmälda paret hertig Carl af Västergötland och
hans hertiginna, prinsessan Ingeborg af Danmark. De 
förut befryndade nordens konungahus hafva genom denna 
förbindelse blifvit ännu mer besläktade med hvarandra. Prins
Carl är nämligen kusin till sin hertiginnas moder, 
kronprinsessan Lovisa af Danmark. De båda nygifta bo i 
arffurstens palats vid Gustaf Adolfs torg i Stockholm och lära
hafva en smakfull men enkel våning, och lefva i ett godt och
kärleksfullt förhållande till hvarandra. Det är ett ädelt
furstepar och de härstamma å ömse sidor från ädla, 
framstående och intelligenta föräldrar. De hafva vuxit upp i
tvenne konungagårdar på ömse sidor om det sköna Öresund,
de hafva vuxit upp och fostrats uti goda seder och under
för deras stånd passande idrotter. Det är ett skönt par
med ofördärfvade och rena seder.

Den 27 sistlidne Augusti blefvo de förmälda i Köpenhamn 
under kongliga ceremonier, och den mest hängifna
glädje och tillfredsställelse af både svenska och danska
folken, och under storartade hyllningar och hedersbetygelser 
öfverfördes prinsessan till sitt nya fädernesland och
mottogs med entusiasm och, så att säga, med öppna armar
af konungahuset och af svenska folket, och under jubel
tågade hon in i hufvudstaden. Hon började redan, innan
förmälningen skedde, lära sig svenska språket, för att så
mycket snarare kunna sammansmälta med svenskarne och
lära sig förstå vår rika litteratur. Med glad förhoppning se
vi deras framtid an och tillönska dem Guds rika nåd, frid
och välsignelse, och må de få länge lefva i kärlek och frid!A. G. L.

Kungliga familjens porträtt och namnteckningar.


Evangelium i Frankrike.
———

Fastän Frankrike för närvarande i religiöst
afseende kännetecknas af en ganska utbredd 
indifferentism, pågå där likväl icke
obetydliga religiösa rörelser. Trots all
ytlighet och allt lättsinne, som man är van att tänka
sig i ett land med en sådan hufvudstad som Paris, har
dock det franska folket djupa andliga behof och kan
våga mycket för att få dem tillfredsställda, såsom vi
veta af historien.

Huru många gånger hafva vi icke rörts af gripande
skildringar från Hugenottkrigens dagar eller af hemska
berättelser om Bartholomeinattens fasor?

Strömmar af blod och tårar hafva för trons skull
flutit i det härliga Frankrike, hvilket, om Guds ord fått
blifva folkets ljus, skulle kunnat vara ett det lyckligaste
land på jorden, gynnadt som det är i rikt mått af en
kärleksfull skapare.

Mäktigt har ock
i detta land ljuset
kämpat mot mörkret. 
Man tänke
blott på män, sådana 
som Pascal,
Farel, Calvin, Fenelon 
m. fl., hvilka
stått i allra främsta
ledet bland evangelii förkämpar.

Och dock har det
varit tider, då det
sett ut som om här
det bevingade ordet
icke skulle besannats, 
att »martyrernas blod 
är kyrkans utsäde». 
Ty trots alla dessa 
oerhörda offer för trons skull
och dessa lysande
snillens lifsarbeten
har man måst se
det sköna Frankrike 
öfverfaras af de Rossauska och
Voltairska förhärjande otrosvindarne och sköflas af 
revolutionens och kommunens allt förstörande hagelstormar.

I intet land har otron trädt fram så fräckt som i
Frankrike under den olyckliga kommunens dagar, då
det gick så långt, att förnuftet dyrkades såsom Gud i
en fallen kvinnas gestalt.

Och hvad som var kvar bland spillrorna af landets
religion sökte Rom med klokhet och energi att ännu
en gång rädda åt sig.

Men trots allt låg dock det ädla utsädet och väntade 
på gynnsamma groningsvillkor. Och det har blifvit
slutet af det nittonde seklet förunnadt att se en 
lofvande brodd ånyo spira upp, ingifvande förhoppningar
om en rik skörd för Guds rike.

Bland de män, som på senare tid gjort mest för
evangelii spridning i Frankrike, äro bröderna Monod
och engelsmannen Mac All.

Th. Monod, hvars porträtt jämte Mac Alls synes
här, är för de troende äfven i vårt land en kär bekant
genom de anderika predikningar och uppbyggelseskrifter
af honom, som ofta öfversatts till vårt språk. Icke minst
betydelsefullt är hans deltagande i grundandet af den
s. k. Mac Allska missionen och han förtjänar väl en
plats tillsammans med denne nitiske Herrens tjänare.

Robert Whitaker Mac All var redan en femtio års
man och hade bakom sig ett skönt arbete i mästarens
tjänst, då han på ett underbart sätt kallades af Gud till
sin egentliga lifsgärning, upprättandet af en fransk
evangelisk folkmission.

Allmänt kändt torde det vara, huru han och hans
maka under ett tillfälligt besök i Paris, drifna af Kristi
kärlek, vågade sig in i stadens sämsta kvarter, Belleville,
och utdelade traktater bland den olyckliga, försummade
befolkningen där. Bäst de stå, så sysselsatta, framför
en krog, tilltalas Mac All frimodigt på engelska af en
arbetare, som frågar, om de ej ville komma och bo bland
hans i last och okunnighet sjunkna kamrater och lära
dem sanningens väg. Mac All och hans maka togo
kallelsen ifrån Gud och offrade sin fördelaktiga ställning i
hemlandet för att lefva bland dessa vanlottade och arbeta 
för deras upprättelse. De kröntes ock med sådan
framgång, att Belleville, som varit så förnedradt, snart i
andligt afseende kunde göra skäl för sitt namn: »den
sköna staden».

Denna härliga mission är så väl känd, att den ej
behöfver vidare skildras. Här må endast i korthet 
påpekas några af de orsaker, som gjort den så 
framgångsrik.

I första hand
måste man då taga
hänsyn till att den
uppenbarligen har
framkallats genom
Guds särskilda 
ingripande i händelserna 
och fått pågå
under hans Andes
ledning.

Protestantiska missionens hus i Paris.

Därnäst måste
man söka anledning
till framgången i
det visliga sätt,
hvarpå missionen
bedrifvits. Den 
gjordes från början till
en i bästa mening
populär mission.
Till de små, trefliga 
salarne midt i
arbetarekvarteren
kunde de fattiga
komma i sina slitna 
kläder utan att
blygas. Sången, talen, 
bönerna, allt var
så enkelt, att alla förstodo det och så tilltalande, att det
måste värma äfven kalla hjärtan. Och missionärernas
lif visade tydligt, att de älskade sin omgifning och ville
dess bästa. Med klokhet sökte man ock dölja det engelska 
elementet. De utländska arbetarne bemödade sig
att vara fransmän med fransmännen och så många frivilliga 
franska medarbetare, som man kunde få fatt uti,
sattes i verksamhet. Så blef det ej en utländsk, utan
en fosterländsk mission.

En tredje och icke minst viktig faktor bör framhållas. 
Den Mac Allska missionen blef aldrig sekterisk,
utan från början och allt framgent har det vädjats till
förut befintliga evangeliska verksamhetsgrenar om 
bistånd utan hänsyn till hvad samfund de representerat.
Sålunda kan man på missionssalarne få se troende ur
den evangeliska kyrkan, metodister och baptister m. fl.
i broderlig förening söka leda själar till Jesus.

Följden af det sistnämnda förhållandet har blifvit,
att de olika religiösa samfunden i Frankrike ej på långt
när äro så skilda som i andra länder.

En landssorg kan man med skäl säga att det blef
i Frankrike vid underrättelsen att Mac Alls kärleksfulla
hjärta upphört att slå. Franska folket förstod att det
förlorat en verklig vän och välgörare.

Genom Guds nåd har dock missionen kunnat 
fortsättas i samma anda och från en mängd små salar i hela
landet, såväl som från missionsbåten »Le bon messanger»,
sprides nu det glada budskapet om frälsningen genom
Jesus till längtande själar.Efr. Sbm.




Gud hör bön.

För några år sedan bodde i Manchester en möbelhandlare, 
som äfven var föreståndare för en afdelning inom
missionsföreningen. På tre månaders tid hade han
icke sålt en enda sak. Inom åtta dagar skulle han betala
ut 1,250 kronor.

Under veckans lopp hade han gång på gång anropat
Herren om att afhjälpa hans nöd. Dagen innan han skulle
göra utbetalningen var en söndag, och han bad Herren taga
bort de världsliga tankarne och komma honom till mötes i
helgedomen samt bevara honom i fullkomlig frid.

Måndagen kom.
Han bad och åkallade ännu mera
brinnande. Utbetalningen skulle
göras kl. 12. Kl. 11 sade han till
sin hustru: »Kalla
in gossarne. Jag
kan icke se, huru
det skall gå till.
Endast en timme
återstår; men han
som skapat en
värld utaf intet,
kan göra det.»

Omkring 20 minuter öfver elfva
inträdde en herre.

Han frågade: »Är
edert namn Rohan?»  »Ja, min
herre.» »Får jag se mig omkring?
Kanske här kunde finnas något,
som jag kunde behöfva. Hvad är priset på det bordet?» »100
kr.» »Jag skall taga det.» »Den soffan?» »90 kr.» »Jag skall
taga den.» »De där stolarne?» »150 kr.» »Jag skall taga dem.»
Sedan han köpt en mängd andra möbler, sade han:
»Var god och gif mig räkning. Det är så godt att jag 
betalar genast.»

Möbelhandlaren satte upp räkningen, hvilken gick till
jämnt 1,250 kr. Utom sig af glädje, utbrast han: »Ära, ära!
Halleluja!» och dansade omkring af hänryckning.

Kunden sade: »Hvad är det åt eder? Är ni från förståndet?» 
»Nej, min herre.» »Har ni aldrig haft en kund
förr?» »Icke någon lik eder, min herre.» »Menar ni, att ni
aldrig haft någon, som gifvit eder hvad ni begärt?» »Nej,
min herre.» »Menar ni, att ni aldrig sålt så mycket på en
gång förr?» »Jag har sålt för mycket större summor». Därpå 
talade han om, hur det förhöll sig.

»Det är verkligen underligt», sade kunden. »Jag hade
en förrättning kl. 12, och gick just denna gata, då jag tog
upp mitt ur och såg, att det var 11,15» -- just den tid, då
möbelhandlaren och hans familj bådo -- »och jag tänkte:
tre kvarts timme! Hvad skall jag göra?» För en tid sedan
sade en vän till mig: »Om du någon 
gång är i behof af möbler, så gå till Rohan.
Honom kan man lita på.» »Och nu var det som om
någon sagt till mig: Gå in till Rohan och se
hvad han har». »Det är besynnerligt, jag erkänner
det. Jag är icke »läsare» såsom ni. Jag håller 
mig till kyrkan och går dit ibland; men min 
moder var något lik eder».

Rohan sade: »Jag bryr mig
icke om hvad ni tänker. Min 
himmelske fader förde eder hit! Ära,
halleluja!»

MAC ALL.




"Frid på jorden".


Han kom från sin härlighets himmel
vår frälsare, sänd af Gud;
han kom till jordlifvets vimmel
att bringa oss fridens bud.
Där änglarnes glänsande skara
åt honom sin hyllning ger;
här -- att en tjänare vara
han kom i förnedring ner.

Och mörker låg tungt öfver världen,
tätt, tusenårigt det var;
split, tvedräkt slipade svärden
och hatets låga brann klar.
Synd, hednisk styggelse rådde,
och ej från afgudahus
de hedniska präster förmådde
att sprida en skymt af ljus.

Och dock -- bland slagget och gruset
nog fanns på djupet likväl
ett trängtande efter ljuset
i människosläktets själ.
Nog suckade efter friden
de sargade, kvalda bröst;
nog sökte väl under striden
de blödande hjärtan tröst.

Då kom att hjälpa de arma
den frälsaren god och blid,
som älskade sig förbarma
och gifva åt hjärtan frid.
Han kom med kärlekens värma;
han kom med frälsning och lif;
han kom att söndrade närma,
att döda allt split och kif.


Och nu ha sekler försvunnit
se'n frälsningens dag rann opp,
och tusen och tusen funnit
hos Fridsfursten lif och hopp.
Men ännu i mörker famla
millioner i fjärran land;
än finns det kärfvar att samla,
än tegar för såningsmans hand.

I fjärran — men också nära,
i älskadt fädernesland,
ty alltför många ju bära
på syndens bojor och band,
må julens fridsbuskap klinga
till hvarje syndernas träl;
må julens klockor få ringa
Guds frid till törstande själ!
K. N--s.






Moderns bön.
Af pastor W. Haslam.
——


Frälsningen tillhör Herren, och han
kan visserligen frälsa själar själf utan
vår medverkan, ty han är allsmäktig,
själfhärskare och oansvarig; men det
tyckes vara hans nådefulla vilja att 
verka sina nådesunder medelst redskap, ofta
mycket svaga och stundom ganska 
förvända och otympliga! Det tyckes, som
om han hade behag i att göra frälsta syndare till sina
verktyg i detta stora företag, att de må vara hans 
frälsande ords tjänare för de ofrälsta och sig själfva vara
vittnen om samma ords kraft och förmåga; så att den
syndare, som icke kan inse eller förstå sanningen, må
se dess frälsande och lyckliggörande verksamhet hos
den budbärare, som förkunnar det. Det är också i detta
syfte han skänker oss inflytande på andra, och låter
andra inverka på oss, så att vi må leda andra och själfva 
dragas till Herren, samt på så sätt gagna den ene
den andre.

Hvilket inflytande finnes väl här i världen, som
kan jämföras med hvad en moder naturligen må väntas
utöfva på sitt barns hjärta och minne? Ända in i 
ålderdomen ihågkomma och uppskatta människorna det sätt,
hvarpå moderns goda inflytelse begagnades under deras
barndomsdagar. Barnet är mannens föregångare, och på
samma sätt som en vårdslösad och försummad ungdom
ger sitt intryck åt hela lifvet, så kvarlämnar å andra
sidan den goda undervisningen och det goda föredömet
af barnets första vän, och hennes tydliga omsorg om
dess andliga och timliga väl, förenadt med moderlig
ömhet och vaksamhet, ett outplånligt intryck på själen
hos barnet; därom kunna vi vara öfvertygade.

Med from glädje och tacksamhet mot Gud kan
månget Guds barn säga: jag hade en bedjande moder
eller en bedjande fader, och deras lyckliga hågkomst är
förvarad just där de mest önska att hafva den, icke i den
kalla, döda marmorstenen öfver grafven, utan i deras
barns lefvande, kärleksfulla och tacksamma hjärtan.

Det är i sanning tacksamt att vara ett Guds vittne,
och om du har egna barn, så tala tidigt till dem om
Jesus och hans kärlek samt frambär dem på bönens
armar inför nådens tron. Låt dem få uppväxa i ett
hem, där bön hålles såväl enskildt som inom familjen,
och där deras tidigaste minnen få intryck af en invand
lydnad mot Herrens stadgar, så att barnen läras att
ihågkomma hans dag, hans ständiga närvaro hvart vi
färdas och hvar vi äro.

Allt efter som barnen växa upp och umgås med
andra barn af deras egen ålder kan det väl vara, att de
tidiga blomster och varma löften om fromhet, som de
kunna hafva gifvit, tyckes vissna bort och att den
späda stängeln, som sköt upp, då den tyngdes af de
olikartade bördor, som hängdes därpå och de starka
impulser, efter hvilka den böjde sig, lutar sig nedåt och
ser ut som om den aldrig hade varit omhuldad. Men
må föräldrarne endast fortfara att bedja och vara 
ståndaktiga i tron, må de vara försäkrade om, att Herren,
som lärde dem att bedja för detta barn, har mera 
angelägenhet om dess väl, än de själfva! Onda inflytelser
äro lika växlande och ostadiga som andra inflytelser;
och de kunna endast få ett ganska osäkert fäste hos
det hjärta, som en gång har smakat och älskat bättre
ting; och dessutom är Herren en Gud, som hör och
besvarar bön, och han förmår behärska och styra allting
till det bästa, samt har lofvat, att så leda allt för dem
som förtrösta på honom, och lita på hans barmhärtighet.

Jag tänker nu särskildt på en ståndaktig, lycklig
och trogen kristen, som, tillika med sin maka, tjänar
Herren och uppföder sina barn i tukt och Herrens 
förmaning.

Då och då torde väl den tanken genomfarit hans
själ, då han betraktade sina barn: «Skola de måhända
fylla mitt hjärta med ängslan och böner för deras själars
välfärd på samma sätt, som jag själf betungade min
moders hjärta?»

Han hade nämligen själf varit ett många böners
barn och i sin tidiga ungdom gifvit många löften om
det goda, men allt som han växte till i ålder, tillväxte
han också i egensinne och otålighet, och han trodde
att hans mor var alltför mycket andäktig, ängslig och
nogräknad samt alltför mycket olik andra mödrar, och
så hängaf han sig åt onda kamrater och i deras 
umgänge leddes han att följa deras onda ord och ännu
värre handlingar. Stundom kunde han icke låta bli att
bäfva för sig själf, och han tänkte, att hans moder bad
för honom och att detta gjorde honom orolig, och vid
andra tillfällen tycktes han vara liksom alldeles ur stånd
»att hejda sig» och leddes bort af frestelsens ström.

Hans moders förmaningar och tårar gjorde honom
ängslig, och han undvek henne samt bad, att hon icke
måtte bedja för honom; men hon var ihärdig att bedja,
hvarför han öfvergaf henne och tog sig tjänst i en
världsligt sinnad familj, hellre än att stanna i hemmet.
O, hvad det mänskliga hjärtat är förvändt och otacksamt 
i sitt motstånd!

Då han nu befann sig bland främlingar på en ny
plats, insåg han, att han måste gå sin egen väg och att
allting berodde på hans goda uppförande. Han kunde
icke tillåta sig att behandla främlingar på samma sätt
som sin egen kärleksfulla moder, för den skull var han
stadig och uppmärksam vid sitt arbete, och vann sina
arbetsgifvares ynnest genom sin flit och noggranna 
trohet vid sina göromål. De tyckte om honom, och han
å sin sida begynte känna sig tillfreds med sig själf, och
förgäta de goda intryck och de religiösa inflytelser,
som en gång påverkat honom. Som han var en sedlig
och hygglig ung man, samt visade sig pålitlig, blef han
sin husbondes gunstling och begynte äta, dricka och
göra sig glad; men Herrens öga var öfver honom och
följde honom, alltid påverkadt af hans moders uthålliga
bön, och så begaf det sig, att vår vän icke fick tillåtelse
att slippa undan så lätt.

Ett sjukligt fruntimmer kom att bo i det hem, där
han tjänade, och han fick i uppdrag att passa upp på
henne och följa henne, då hon hämtade frisk luft. Hon
brukade tala med honom, och fråga honom om hans
föräldrar; om de voro fromma människor? Han svarade
»Ja!» Hade de lärt honom älska det goda? »Ja!»
Älskade han det goda? »Ja!» och så vidare.

En dag frågade hon honom om han brukade bedja.

»Ja!»

»Somliga människor bedja, om aftonen», sade hon,
»men om morgonen hafva de icke tid därtill; beder ni
om morgnarne?»

»Ja.»

Alla dessa och liknande osanningar, ty de voro
intet annat, ängslade i hög grad hans sinne, då han
var ensam.

»Hvilka böner brukar ni bedja?»

Det visste han inte.

»Beder ni dem i hjärtat?»

»Ja.»

»Jag förmodar, ni tycker inte om formväsende?»

»Ja.»

»Beder ni till Gud?»

»Ja.»

Fruntimret var mycket vänligt mot honom, och han
blef mer och mer oroad i samvetet, därför att han 
bedrog henne dag efter dag. Han begynte göra alla slags
ursäkter för att slippa följa med henne och undvek
henne; men sedan han hade fått bestämd befallning, att
lämna allting annat för att sköta detta sitt åliggande,
blef han förargad och sade upp sin plats. Ingenting
kunde förmå honom att stanna, oaktadt han hade god
lön och goda utsikter, i trots af allt detta ville han
flytta, och så skildes han från sin plats och erhöll en
annan i en adelsmans familj. Men äfven här kunde han
icke undkomma inverkan af sin moders bön, ty hans
nye husbonde, som var en kristen man, intresserade sig
mycket för sina tjänares andliga väl.

Herrn, som han tjänade hos, dröjde icke att fråga
vår förvirrade vän, hur det stod till med hans själ. Han
blef mer och mer otålig häröfver, och då han märkte,
att han alltjämt oroades med frågor om sin ställning
till religionen, beslöt han att också flytta från denna plats.

Samma morgon han tänkte säga upp sin plats,
fick han ett bref från sin mor, hvari hon omtalade, att
hans ende broder hade blifvit omvänd, och att han nu,
tillika med henne, dagligen bad äfven för honom.

Detta glada budskap fröjdade ganska litet hans
hjärta, men han brydde sig emellertid icke om att säga
upp platsen den dagen, och dagen därpå, som var en
söndag, gick han i kyrkan och hörde en predikan öfver
texten: »Den ene varder upptagen och den andre kvarlåten;» 
hvad predikan innehöll hörde han icke mycket
på, men texten tycktes säga till honom: »Din broder är
frälst och du är förtappad!« Han öfverväldigades af
denna tanke, och kände sig brottslig och högst eländig,
samt visste icke, hvad han skulle taga sig till. Han
kom ihåg, huru han hade föraktat sin moders böner, och
huru han egensinnigt hade stött bort sina kristna 
vänners välvilja, samt huru han hade syndat mot Gud och
sitt eget samvete. Stackars man, hans synder hade funnit 
honom och han var tvungen att stanna för att möta
dem. Han vågade icke se upp till Gud, som han så
motvilligt och öfverlagdt hade stått emot. Hvad kunde
han göra?

Tre dagar därefter anlände till herrns palats en
främling, en engelsk prästman, och det hölls ett möte i
fria luften på en närbelägen äng, och folket hade blifvit
inbjudet till en gudstjänst i en kyrka i närheten efter
mötets slut. Sanningens och uppriktighetens ord 
uttalades där och frälsning erbjöds åt syndaren på stället,
en förnimbar, full frälsning -- för hvar och en som
visste sig vara en förlorad syndare.

Detta var ett välsignadt ord för Georg. Nu tycktes
hoppet dagas för honom, och efter ytterligare några 
försäkringar utur Guds ord, fann vår vän frid för sin 
ängsliga själ och begynte fröjdas i Herren.

Men föga visste den person, som undervisade Georg
och visade honom till Jesus, hurudan hans flydda lefnads
historia och hans erfarenhet var, eller hur hans moder
hade bedit för honom. Och det kan hända, att modern
själf begynte tänka hur svårt det var att Gud icke 
besvarade bön, en moders bön af ett betungadt hjärta för
en tanklös son; men Herren, som är känslofullare än
våra hjärtan och mera trofast än våra farhågor föreställa
sig honom, svarade hela tiden därpå och begagnade det
ena omedvetna vittnet efter det andra för att inverka
på hennes vilsne son. Ända tills genom det ena och
andra redskapet, under det alla ting samverkade, denne
förlorade blef återfunnen och denne döde vardt återförd
till lifvet.

Må detta vara en uppmuntran for föräldrar att
hålla ut i bönen, och må de vara förvissade, att lika
visst som de själfva hafva en börda på hjärtat för sina
barn, och bära fram dem inför Herren, samt förmå 
uthärda i detta bedjande, lika visst är själfva denna 
handling ett tecken för att Gud hör och svarar samt 
bereder grunden i barnets hjärta för att kunna mottaga
sanningen.

Föräldrar, bedjen I för edra barn? Hafven en särskild 
och icke blott en allmän tro, samt måtte Herren
själf uppmuntra eder att hålla ut i förtröstan på honom,
och detta utan att rädas; våren tålige och uthållige, så
skolen I visserligen få se Guds frälsning.

Barn, ären I föremål för edra föräldrars böner?
Må Herren förfölja er och ej gifva eder någon ro, någon
frid och förnöjelse, förrän I funnit sann frid och hvila
i Jesus och de fröjder, som finnas vid hans högra sida.
Viljen I, att edra föräldrar skola nedlägga edra kroppar
i syndarens grop, under det att de otröstligt sörja öfver
edra själar, såsom hjälplöst bortgångna till plågans 
boning? Är detta den ömhet I hafven mot edra föräldrar,
och viljen I att edra egna barn skola löna eder själfva
då samma sätt?





Minnesordaf  O. B-g.


Just i de omständigheter, som jag nu befinner mig i och
som Gud ställt mig uti, skall jag försöka att vara 
förnöjd och lycklig. O, huru många mulna ansikten skulle
icke snart åter begynna att ljusna och blifva glädje 
strålande, om man försökte sig häruti! Förnöjd med Guds vilja
och ledning, äfven om denna står i strid med min egen
vilja och önskan — se, det är att vara lycklig. Förnöjd och
lycklig i fattigdom och ringhet; förnöjd i motgången och
lidandet; förnöjd med en tom börs, om Gud så vill, eller
en fylld sådan — se, det är att vara lycklig.

***

Det är icke fint eller groft folk, rikt eller fattigt folk,
som finnes i himlen; det är rent folk som finnes där. 
Salige äro de renhjärtade, ty de skola se Gud.

***

Guds handlingssätt är ofta underligt. Ibland kännes
den himmelska fadershanden så grufligt hård, ibland mjuk.
Men vare sig den kännes hård eller mjuk, vare sig den
slår eller helår, sker det endast af kärlek. O, att vi alltid
kunde förstå och fatta det!


SLAGET VID MATI.

Kronprinsparets söner.



Några bilder från krigsskådeplatsen 1897.

»Ära vare Gud i höjden och frid
på jorden ....»

Så ljöd änglahälsningen för snart nitton
sekler sedan. Han, i hvars rike icke skulle
blifva ände på friden, var kommen till en
värld, som intet bättre behöfde, än just frid --
frid innerst i hjärtana, frid i hemmen, frid
bland folken. Hvilka härliga utsikter!

Nu månde väl allt hat, människorna emellan,
smälta ned som snö för vårsolens glöd, allt örlig
blåsa bort såsom strå för vinden. Fridsfursten,
mäktigare än alla kejsare och konungar, än alla
furstar och stora, han skulle nu taga spiran i sin
milda, men dock starka hand. Hade icke redan 
patriarken Jakob på sitt dödsläger skådat det, då han sagt:
»Fridsfursten kommer och honom skola Dolken 
hörsamma?» Och nu, när han hade kommit, visst fröjdades
månget hjärta. Hör, huru Simeon, den gamle 
gudsmannen, jublar i templet! »Mina ögon hafva sett din
frälsning, hvilken du har beredt inför alla folk, ett ljus
till hedningarnes upplysning». I anden såg nog den
gamle redan Herrens Smorde regera bland folken, regera
med kärlek och rättvisa, med vishet och saktmod. Det
syntes den åldrige mannen så nära, detta välsignade
rike, efter hvilket han så länge trängtat, och tanken på
dess härlighet rent af sprängde hans bräckliga kroppshydda.

Men ändock -- ack, det riket var så långt borta!
Dess grund blef väl säkert lagd och dess lagar af
Kristus kungjorda, och på dess murar bygges väl öfver
hela jorden rastlöst dag för dag, men ännu är det ej
uppenbaradt i sin glans och i fullheten af sin makt.
Ännu i vårt kunskapstörstande och upplysta tidehvarf
är krigföringskonsten ett viktigt studium, hvaråt vår
manliga ungdom måste ägna mycken tid och ännu
mötas folken stundom i blodig fejd. Under det nu
snart flydda året hafva ju krigets åskor rullat fram öfver
en del af Europa. Och ehuru Herren i sin nåd låtit
oss, som bygga och bo här uppe i nordanland, icke direkt
beröras af kampen, hafva vi icke kunnat vara likgiltiga
för den samma, utan hafva åtminstone med vårt intresse
följt de stridande.

Det var i viss mån en dust för sanning och rätt,
som stod på klassisk mark, där dylika strider förr så
ofta utkämpats. Turkarne, Muhammeds fanatiske 
lärjungar, och grekerna, en »kristen nation», kämpade om
herraväldet öfver af turkarne underkufvade och 
förtryckta folk.

Revolutionära rörelser på den i Medelhafvet härligt
belägna, hufvudsakligen af greker bebodda ön Kreta,
»de lycksaligas ö», som den i forntiden benämndes,
framkallade striderna. Århundraden igenom hade Kreta
hållits fjättrad af turkarne, och huru än de kretensiske
grekerna skakat sina bojor och med sina svärd gång
efter annan sökt hugga dem af, visste museimännen
alltid att betvinga de upproriske. Nödda att böja sig
för makten, blefvo dock aldrig grekerna på Kreta 
sultanen några tillgifna undersåtar. Med fruktansvärd
grymhet hämnades då turkarne, och med sina kroksablar
och skjutvapen anställde de förödande blodbad på 
kretensiska kristna, hvarom underrättelser tidtals under de
senare åren upprört Europa.

En lång tid tycktes de europeiska stormakterna
helt lugnt åse turkarnes omänskliga framfart -- och det
var ej blott på Kreta, utan i flera andra af sultanens
besittningar, mördandet pågick ohejdadt --, men 
slutligen enades makterna om att aftvinga sultanen löfte
om åtskilliga reformer till de förtrycktas hjälp.

Löftet uppfylldes dock aldrig. Nya blodbad anställdes; 
de fanatiske turkarne på Kreta störtade in i
den kristna befolkningens hus, släpade ut innevånarne
på gatorna, skändade kvinnor och mördade. Och 
stormakterna? -- De låtsade sig icke se eländet.

Men i det lilla konungariket Grekland, hvars 
befolkning ju är af samma blod som de kristna 
kretenserna, hade begynt en jäsning i sinnena af harm och
ovilja mot turkarnes barbarism och mot de stora staternas
likgiltighet. Man ropade allmänt på, att stormakterna
skulle taga ett afgörande steg för att hämma 
blodsutgjutelserna och afhjälpa de eländiga förhållandena. De
maktägande staterna dröjde dock. De kunde icke komma 
öfverens om lämpligaste sättet att behandla Turkiet,
»den sjuke mannen», hvars bibehållande vid lif syntes
framför allt ligga dem ömt om hjärtat.

Och så tog Grekland ett djärft, och för riket högst
ödesdigert steg. Det sände en stark eskader till Kreta
för att helt enkelt taga ön i besittning för grekiske
konungens räkning, och till en början tycktes planen
nära att lyckas. Hade bara icke stormakterna i sin
oförklarliga ömsinthet för sultanens välbefinnande 
blandat sig i leken, skulle nog här, som så ofta eljest, 
Österrikisk kanonbåt.

Engelska pansarskeppet »Barfleur». 

Ryska pansarskeppet »Nicolai I».

Franska kryssaren »Suchet».

Italienska kryssaren »Etna».

Stormakternas förenade flottor utanför Kanea -- Parti af staden i brand.

lyckan stått den djärfve bi. Men knappt hade Grekland
landsatt trupper på ön, förrän Tyskland och Ryssland,
England och Frankrike, Österrike och Italien sände
krigsskepp till Kreta med order att innesluta ön och
afstänga denna från all förbindelse med den öfriga världen.

Vi se på vår plansch dessa »beskyddare». De äro
nog så respektingifvande, och att obemärkt smyga sig
förbi dem till öns undsättning, var naturligtvis en 
omöjlighet. Ett obeskrifligt elände började snart råda på Kreta,
och ställningen såg redan rätt hotande ut för Grekland.

Men dess läge blef än värre.

Sultanen började hopa trupper vid Thessaliens
gräns och inträngde snart på grekiskt område, för att
tukta de i hans ögon så öfvermodiga grekerna. Dessa
å sin sida ilade i brinnande stridsifver turkarne till
mötes. Kriget var i full låga!

Europa häpnade: krig på dess egen mark!

Och Europa delade sig i två läger; ett emot 
Grekland, det var den beräknande diplomatien, »konserten»;
ett för Grekland, det var »folket» i hela vår världsdel.
Det senare kände ett varmt intresse för det lilla modiga
riket därnere i södern, och man visade sina sympatier
genom att sända penningehjälp och frivilliga kämpar.

Dock allt var förgäfves. Grekerna hade i sin stormande 
hänförelse för sin goda sak alldeles glömt, innan
de drogo åstad, »att först sätta sig ned och öfverlägga,
om de förmådde att med tio tusen möta den som kom
emot dem med tjugo tusen». Länge hade ej kriget pågått, 
förrän Greklands ställning började se förtviflad ut.
Vann ock dess flotta en och annan fördel emot den
turkiska, fördunklades dessa framgångar alldeles af 
turkarnes segertåg genom Thessalien. I Allahs och 
profetens namn trängde dessa oemotståndligt fram och
drefvo snart de grekiska trupperna framför sig som
boskapshjordar. Grekernas i början så eldiga stridslust
förvandlades efter hand i fullkomlig skräck för de 
turkiska vapnen.

En fasans dag, som i Greklands historia väl aldrig
skall glömmas, var den 23 april i år, grekernas 
långfredag. Vid Mati i Thessalien utkämpades då en strid,
hvaraf vi här i bild finna en framställning, hvilken strid
slutade med, att de grekiska soldaterna, halft vanvettiga
af förskräckelse, vände fienden ryggen och i den vildaste
flykt ilade från valplatsen fram emot Larissa, en 
befästad stad nära stridsfältet. Det vardt en ursinnig
jakt; rytteriet sprängde in midt ibland fotfolket, 
nedtrampande det i skaror. I gengäld sköto infanteristerna
på ryttare och hästar, så att de tumlade om hvarandra;
slätten, som legat inhöljd i ,nattens mörker, blef 
formligen ljus vid de tusentals blixtarne från gevärspiporna;
traktens befolkning rycktes med i flykten som af en
lavin; väl i Larissa, stannade man något litet, men
blott, så att säga, för att hämta andan och för att fylla
luften med klagorop och jämmer.

Hundratals människor hade i den oerhörda förvirringen 
fallit offer för egna anhörigas och vänners
våld, skjutits eller trampats ned. Nästa dag utrymdes
hela Larissa så fullständigt, att då turkarne snart därpå
drogo in i staden, påträffade de där ej en enda grek,
men i befästningarna funno de kanoner och en mängd
ammunition, och gatorna voro öfversållade af soldateffekter.

Det var ett förkrossande slag för det lilla Grekland 
och åtföljdes dess värre af än flera nederlag.
Tusenden af landets unga tappra söner, och många af
de främmande frivilliga, föllo i slaktningarna, och andra
tusenden måste föras ur ledet, sårade och vanmäktiga.
Sjukbarackerna blefvo fyllda af kvidande, lemlästade,
söndersargade soldater.

Här behöfdes läkare, att rädda, hvad räddas kunde
och, ej mindre, mjuka kvinnohänder att förbinda såren
och bringa de olycklige någon lisa.

Och hjälp i det afseendet uteblef icke. Skickliga
kirurger ställde sig själfva och sin konst till den 
grekiska härens förfogande, och ädla kvinnor, väl förfarna
i vår tids så högt uppdrifna sjukvård, begåfvo sig från
olika länder, ja, t. o. m. från vårt fädernesland, modigt
åstad att utföra kärlekens verk bland de lidande.

Vår tredje »krigsbild» visar just, huru en grupp
engelska sjuksköterskor mottages vid sitt landstigande
i hamnstaden Patras. Det är ju en helt älsklig tafla,
som rakt icke ingifver någon krigsstämning. De se så
innerligt rara och fredliga ut, de tjänande »systrarna»,
och folkmassan tilljublar dem sitt välkommen. De äro
ock all heder värda, dessa ädla kvinnor, som, trotsande
krigets fasor, gå att med varsamma, vana händer vårda
de sargade krigarne.

»Kärleken fördrager allting, han tål allting.»

Det bevisade de frivilliga sköterskorna. Öfverallt,
där striden stod, voro de redo med sin hjälp, och med
glädje uthärdade de vedermödorna.

Hvilken ljuspunkt på krigets eljest så mörka tafla!
Gud vare pris för allt, hvad människokärleken i vår tid
uträttar!

En lyckligare tid skall likväl komma, en tid, då
all blodig klädnad skall uppbrännas, då svärden skola
smidas till plogbillar och spjuten till vingårdsknifvar,
då folk icke skall lyfta svärd emot folk och icke ens
mer lära sig att kriga.

Huru jorden då skall te sig, kunna vi väl knappast ana, 
men Herrens löfte om ett fridsrike bland
mänskligheten står orubbligt fast. Det skall komma.
Och måhända kommer det snart. Se vi icke i många
af vår tids händelser, det nu skildrade kriget icke att
förglömma, gryningen till en bättre dag?

Ragnar.

*



Därmed borde förstås,

af O. B--g.

Allmän svaghet är en vanlig sjukdom i vår tid, men
därmed borde förstås, icke endast en svag fysik utan också
en tom börs. Detta sistnämnda ofta beroende på, ja, kanske
äfven det förstnämnda, att man icke har en säker lås för
sin mun, gom och strupe.

*

Människoätare -- därmed borde förstås, icke endast
de vilda kannibalerna på Söderhafsöarne, utan alla sådana
människor, som beljuga och förtala sin nästa och därigenom
skadar henne till namn, rykte och egendom.

*

En vis -- därmed borde förstås, icke den man eller
kvinna, som är mycket lärd och har gjort någon stor 
vetenskaplig upptäckt, utan den man eller den kvinna, som har stor
kunskap och stort förstånd och lärdom, men som är ödmjuk
och gifver Gud äran för allt.

Engelska sjuksköterskor mottagas med hurrarop vid landstigningen i Patras.

Med luftballong till Nordpolen.

Vår tid är rik på storverk. Maken till 
uppfinningar, som de senare femtio å sextio
åren hafva att uppvisa, har världen aldrig
skådat. Man må med skäl fråga: om
uppfinningarna i samma mån fortgå som hittills, 
hurudan skall världen se ut hundra år härefter? -- O att
dock människan vore vis, och mottoge hvarje sådan
gåfva -- som en uppfinning är -- till mänskligheten
med tacksamhet mot honom, som gifvit den! Men Gud,
gifvaren, glömmes för de fördelar uppfinningarna skänka,
eller den ära man af dem
skördar. Glömmer dock
denna världens barn att
tacka honom, så borde dock,
hvarje gång det blir någon
förunnadt, att glänta på
dörren till naturhemligheternas 
stora förrådshus, och
därur framtaga någon ny
gåfva till mänsklighetens
gagn, de på Jesus troende
icke förgäta att tacka och
prisa honom därför.

Det är dock icke blott
på uppfinningarnas område
vår tid är rik på storverk.
Äfven på ett annat område,
den geografiska forskningens 
och upptäckternas
vida fält har mycket, mycket 
blifvit inrättadt. Vi
hafva snart glömt bort en
Stanleys färd genom det
mörkaste Afrika och 
Nordenskiölds storbragd för
Nansen och Hedin, den
förstnämnde sträckande sina
forskningar till polarregioner, 
den senare till Asien.
Och i detta klöfverblad 
inflätar historiens genius i
våra dagar ett nytt namn
-- öfveringeniör Andrées.


Svedenborg.  Strindberg.  Frænckel.  Andrée.
Det senast tagna porträttet af Nordpolsfararne.

Man har både förr och nu önskat lära känna, huru
det ser ut vid nordpolen. Ingen människa har någonsin 
varit där, trots det, att polarfärderna begynte i slutet
af 16: de århundradet -- då Davis, Hudson och Baffin
beseglade de efter dem benämnda farvatten -- och fortgått 
till vår tid; ingen vet hvad där kan finnas gömdt för
forskarens öga. Norrskenets orsak, jordmagnetismens
dunkla, sagolika företeelser m. m. skulle kanske, efter
rön och iakttagelser, utförda vid själfva polen, finna sin
förklaring. Men huru komma dit, huru uppnå polen,
då alla försök att nå den samma med fartyg nog måste,
på grund af isförhållandena, alldeles uppgifvas.

Öfveringeniör Andrée, helt visst bekant för oss
alla genom tidningarna, -- hvilkens porträtt, tillika med
hans följeslagares, Frænckel och Strindberg, (hvilka
äfven de äro bekanta för en och hvar) -- vi här skåda,
är skaparen af den djärfva idéen, att medelst luftballong
nå polen. Lyckligt utförda luftseglingar hemma i Sverige 
kom honom att anse företaget utförbart, och sedan
nödigt kapital för en dylik expedition anskaffats, ballong
blifvit byggd af fransmannen Lachanbre och all möjlig,
för snart sagdt alla eventueliteter behöflig materiell 
anskaffats, reste i fjor Andrée till de nordliga regionerna,
där på Danskön en station anlades, från hvilken 
uppstigningen väntades skulle ske.

Men Andrée hade ej tur med sig. Vindförhållandena 
blefvo ingalunda gynnsamma för en uppstigning,
och hela sommaren förgick under idkelig väntan därpå.
Säkert var det med tungt hjärta som Andrée styrde
kurs på hemmet igen, där
han af Nansen, som på
våren återkommit från sin
treåriga vistelse i 
polarregionerna, blef i tillfälle
inhämta åtskilligt, som helt
visst borde lända hans egen
expedition till nytta. Så
slutade år 1896 för expeditionen.

Tidigt i år borde Andrée
åter vara på sin station på
Danskön, det hade vistelsen 
däruppe i fjor lärt honom. 
Redan i slutet af
maj ångade »Svensksund»
i väg med expeditionen till
de nordliga farvattnen, och
efter tre dygns färd landade
man lyckligt vid Danskön.

Där stod ballonghuset,
som i fjor ditförts och 
uppsatts, kvar, hart när 
oberördt af vinterns stormar.
Sedan de få reparationer,
detta kräfde, blifvit 
utförda, fyllningen af 
ballongen begynts så tidigt, att
den afslöts den 23 juni,
återstod ej något annat, än
att vänta och afbida tjänlig
vind.

Men skulle vindförhållandena, 
hvarpå nog mycket för färdens lyckliga utgång
berodde, blifva gynnsamma? Skulle Andrée nödgas 
återvända för andra gången med oförrättadt värf eller 
uppstiga, fastän ej vindförhållandena voro de bästa? Man
befarade det.

Morgonen den 11 juli ingick med klar himmel och
härligt solsken. Det var en söndag. Ombord på »Svensksund» 
förrättades bön, och psalmsångens toner ljödo
ut öfver hamnens vatten. Då synes Andrée plötsligt i
en ångbarkass styra sin färd till ballonghuset. Inom
kort var man på det klara med, att han i dag ämnade
uppstiga. Alla skyndade till att biträda med arbetet,
hvilket gick fort och raskt för sig, så att kort före kl.
½ 3 var Andrée resfärdig. Han tog hjärtligt afsked af
alla de närvarande, vinkade åt männen, som höllo 
fånglinorna. Äfven Frænckel och Strindberg togo afsked
med ett »friskt» handslag. Det var en gripande stund.
Sedan Andrée högt ropat: »Frænckel, Strindberg!»
svingade sig dessa upp i gondolen och under det Andrée
räknade: »Ett, två, tre» afskuro de de sista tågen, 
hvarmed »Örnen» -- hvilket namn ballongen gafs -- var
bunden. Andrée och hans kamrater svingade sina 
mössor och ropade: »Hälsa hem till gamla Sverige!» Och
så styrde »Örnen» hän mot okända öden.

***

Huru mången hade ej uttryckt sina farhågor för,
att färden aldrig skulle ändas lyckligt! I detta omdöme
förenade sig mången lärd, under det andra lärde, 
däribland Nansen, hysa de bästa förhoppningar, att Andrée
en dag lyckligt skall återvända. Hvad hindrar ock, att
han och hans följeslagare, liksom Nansen och Johansen, 
öfvervintra någonstädes. Och då våren kommer,
torde säkra underrättelser vara att förvänta från dem.

Men -- torde någon tänka -- de kunna ju redan
hafva omkommit, och hvarför då offra lif och egendom
på ett så äfventyrligt företag; hvarför icke lämna denna
okända del af vår värld i det mörker, som hvilar 
däröfver? Är det icke synd, att forskaren under sådana
förhållanden söker tränga fram till denna del af vår
jord, och huru böra de kristna ställa sig till ett sådant
företag.

Vi svara härpå med en framstående författare (O. 
Funcke) som, säger: »De krafter och gåfvor, som Gud
nedlagt i skapelsen, äro lika många uppgifter för 
människan, som han gjort till skapelsens herre eller 
åtminstone satt att förvalta den. Det är alltså löjligt att fråga,
om det då ock är att handla fromt och troget, då 
människan utforskar alla kreatur, genomsöker jordens 
innandömen, undersöker hafvets djup, stiger upp ända till
stjärnorna och med andens slagruta klappar på hvarje
sten och buske. Detta är af Gud icke blott tillåtet,
utan befalldt. Och i stället för att se sur ut öfver det
ifriga kulturarbetet, bör hvar och en kristen fast mer
ifrigt bedja till Gud, att han må låta människorna finna,
hvad som ännu är dem förborgadt, och öppna deras
ögon, till att lära känna alla de Guds nådegåfvor, som
ännu äro höljda i en slöja, sammalunda, att han ock
själf må som en man fylla sin plats i denna mänsklighetens uppgift». 

Aug. D.

*



Han säger det två gånger.

Och förlåt oss vara skulder, såsom ock vi förlåta
dem oss skyldige äro, så lär oss Herren Jesus bedja,
och säger strax därpå: Ty om I förlåten människorna
deras öfverträdelser, så skall ock eder himmelske fader
förlåta eder; men om I icke förlåten människorna
deras öfverträdelser, så skall eder fader icke heller 
förlåta edra öfverträdelser. (Matt. 6: 12; 14, 15). Hvem
är du, som detta ord ej skulle angå.              Aug. D.

*



Onda ord.

En kvinna, som alltid hade för vana, ej blott att på
ryggen tala illa om sina medmänniskor, utan äfven
att i häftiga och ovänliga ord tilltala dem hon kom
i beröring med, sammanträffade en dag med en 
älsklig Guds tjänare. Han hade hört talas om kvinnan och
ville söka låta henne förstå den fara, i hvilken hon 
sväfvade, ifall hon ej ville fly synden och omvända sig till
Herren.

Då hon ej tycktes uppfatta honom, fann han på 
följande enkla sätt. Han tillsade henne att gå till torget, där
köpa en kyckling och på hemvägen plocka honom samt
sedan återvända hem till sig.

Kvinnan lydde och kom sedan tillbaka till predikanten, 
berättade huru hon gjort och väntade undrande hvad
sedan skulle följa.

Utan vidare sade läraren: »Gå nu tillbaka och plocka
upp hvarje fjäder.»

Med häpnad svarade hon: »Vördade fader, det är mig
omöjligt, de hafva flugit bort med vinden.»

»På samma sätt», sade han, »är det äfven med alla
dina onda ord, de flyga omkring öfverallt, bringa förargelse
och skada och du kan med all din möda ej återtaga ett
enda.

Bed därför Gud sätta ett lås för din mun, men framför 
allt omskapa ditt hjärta, ty hvaraf hjärtat är fullt, däraf
talar munnen.

Kom äfven ihåg Herrens Jesu ord: »För hvart och ett
fåfängt ord, som människorna tala, skola de göra räkenskap
på domedag». Matt. 12: 36.

Guds Ande fick genom denna händelse öfvertyga
kvinnan om hennes ställning och hon blef frälst.

*



Frank Wakefields brott.

En julberälttelse

af

Joe Neal.

De fyra kvartslagen ljödo starka, eller 
försvagade genom afståndet, från ett halft
dussin kyrktorn, och därefter slogo lika
många tornklockor ett i lika många 
växlande tonarter.

Det var juldagsmorgonen, och den var, ur 
meteorologisk synpunkt sedt, rätt bedröflig. Det hvarken 
regnade eller snöade, utan det föll en retsam blandning af
båda, och därtill kommo ryckvis häftiga vindkast, som
vid åtskilliga tillfällen nära nog lyfte Frank Wakefield
upp i vädret.

För att vara ärlig, måste jag bekänna att, om en
sådan olycka hade inträffat, skulle Frank själf i hög
grad varit skuld därtill, och det af det enkla skälet --
att han var drucken.

Frank var just, hvad folk kallar »en medgörlig
kamrat«. Han var uppfylld af goda ansatser, men det
var olyckligtvis allt för lätt att öfvertala honom att
handla på ett sätt, som hans samvete kraftigt ogillade.
Morgonen förut hade han, såsom ofta tillförene, lofvat
sin unga hustru att han den dagen skulle komma hem
i tid och nykter -- särskildt »emedan det var julafton».
Han hade gifvit sitt löfte i all uppriktighet, men hans
kamrater i butiken funno det likväl icke svårt att 
öfvertyga honom, att »taga ett glas», just »emedan det var
julafton». »Du kan inte säga nej», sade de, »julafton
kommer inte mer än en gång om året». Svaga människor 
gifva efter för svaga skäl, och som Frank Wakefield 
var svag, »gaf han efter». Det ena glaset följdes
gifvetvis af flera, och nu raglade Frank, oaktadt sitt
löfte, drucken mot sitt hem.

Under det han emellanåt mumlade någonting obegripligt, 
och då och då försökte sjunga, stapplade han
framåt, tills han nådde sitt hem.

Låt mig få anmärka, att han icke var ett riktigt
profexemplar af en drinkare. För det första hade Frank
icke dyrkat Bacchus tillräckligt länge, och för det andra
hade han en energisk hustru, som ville honom väl.
Hans hem låg vid en smal och anspråkslös gata i ett
väl inredt hus, för det mesta bebodt af stillsamt och
hyggligt folk.

Den rådande stillheten vid Ivy-row förökade genom 
kontrasten Franks oljud, då han kom dit.

»Vänta tills skyarne rullat förbi», skrålade han så
högt han kunde, i en drucken mans hänsynslöshet för
hvad hans grannar kunde tänka om honom, under det
han sträfvade upp för orätt trappa samt försökte komma
in genom orätt dörr.

»Vänta tills skyarne rullat förbi», skrålade han
igen, efter att med framgång hafva letat efter och funnit
sin portnyckel. Men Jenny Wakefield, som hade suttit
uppe och »väntat» så länge tills hennes tålamod tog
slut, blef väckt af hans bullersamma uppträdande vid
denna sena -- eller tidiga -- hemkomst och kom ut
ur deras egen lägenhet, men fann det svårt nog att leda
sin förirrade make inom området af hans eget hem.
Framkommen till en soffa, sjönk han ned i den, och
förföll kort därefter i en djup, men orolig sömn.

Sedan Jenny, hans hustru, hade förvissat sig om
detta faktum, drog hon sig undan till nästa rum, men
kom genast tillbaka med sitt ur sömnen nyss uppväckta
barn, som hon några ögonblick hade försummat för sin
makes skull. Med några ömma ord och smekningar
lyckades hon snart bringa barnet till ro igen, och 
riktade nu åter sina blickar på sin sofvande man. Under
det hon betraktade honom, greps hon af en förskräcklig
tanke. Tänk om han skulle blifva en riktig drinkare,
hårdhjärtad och lättjefull samt bringa dem alla i 
fattigdom och elände? Och då hon i tankarne skådade en
bild af hvad allt detta ville säga, öfverfölls hon af
ångest och bad, under en flod af tårar, att Gud i sin
stora barmhärtighet måtte träda emellan och rädda 
honom och dem.

-- -- -- -- -- -- -- -- -- -- -- -- -- -- -- -- -- 

Det var en våt och blåsig julafton tio år därefter. 
Än en gång raglar Frank Wakefield mot sitt
hem, men nu är det tidigt på julaftonen och hans väg
leder icke till Ivy-row. Det är till ett helt olika 
hemvist hans steg nu äro riktade, ty tio års fortsatt 
nedsjunkande i dryckenskapsvanan hade förflyttat honom
samt hans hjärteförkrossade maka och sjuka barn till
ett otrefligt vindsrum. Nu raglar han framåt under
frammumlade svordomar och hädelser, och då han 
försöker »sjunga», är det endast för att med en underligt
hes stämma stöta fram några strofer af en slagdänga.
Äfven hans personliga utseende har undergått en stor
förändring. Han är icke längre en välbärgad belåten
arbetare, som fosterlandet kan vara stolt öfver, utan en
lat, utfattig och högmodig, missnöjd drinkare, för 
hvilken hans fosterland måste skämmas.

»Jag måste hafva något att dricka», mumlade han
med en ed, då han stannar vid foten af den rankiga
trappa, som leder upp till hans bostad. »Jag måste
hafva något att dricka», upprepar han beständigt på ett
hemskt sätt under det han sakta stiger uppför trappan.
»Jag vill hafva någonting starkt», säger han häftigt,
då han hunnit uppför den, och med en djäfvulsk 
beslutsamhet att skaffa sig dryckesvaror, kosta hvad det
vill, inträder han i rummet.

Han tänkte uttala en förbannelse, men den syn
han ser hejdar honom. I början tviflade han på dess
verklighet, men ett ögonblick därefter försvann hans
tvifvel och förbyttes i ett förstulet skratt. Han 
betraktade ett ögonblick synen framför sig.

Där, på rummets enda stol, sitter hans hustru,
försjunken i en sömn, från hvilken icke ens hans 
bullersamma inträde hade uppväckt henne. Hennes tärda
ansikte, som har ett drag af outsäglig bedröfvelse, är
belyst af det svaga skenet från ett ljus, hvars sken,
som faller på hennes sköte, också för drinkarens giriga
blickar uppenbarar hvad som varit honom och mången
till förbannelse -- penningen.

Anblicken däraf, och tanken på hvad han kunde
köpa därmed, framkallar ett hemskt leende hos den 
berusade mannen. Hans fingrar vridas konvulsiviskt om
hvarandra, och beslutet att plundra hans hustru gör
honom nära nog nykter. Lugnt och beslutsamt smyger
han sig fram till hennes sida; därefter störtar han fram
med en vild svordom och griper den obevakade skatten.

Med ett rop af förskräckelse springer Jenny upp
och ställer sig midt framför sin man. Då fattar hon
plötsligt den förfärande sanningen. Förskräckelsen 
beröfvar henne för ett ögonblick talgåfvan, men den 
triumferande tjufvens rörelse vid hans begynta aflägsnande
återger henne den samma.

»O, Frank!» utropar hon med en blandning af
ömhet och ångest, »tag dem inte!» Därefter närmar hon
sig honom och säger, med tårade ögon: »Frank, vet
du inte hvad du gör? Du stjäl de penningar jag har
lånat till vår lille Willies begrafning!»

En flod af tårar, som frambröt vid tanken på 
förlusten af hennes gosse, kväfde hennes röst, och ett
ögonblick blef mannens hjärta nästan rördt af hennes
sorg.

Men djäfvulen lät icke så lätt gäcka sig på sitt
offer utan målade för hans inbillning rusdryckens 
ljuflighet, och detta afgjorde saken.

»Bort ifrån mig», hväste han, i det han våldsamt
lösgjorde sig från sin hustrus kvarhållande hand. »Jag
behöfver något att dricka, säger jag dig, och jag skall
ha det».

Jennys tårar hejdades, hennes läppar sammanpressades 
af en fast beslutsamhet. Hon sade ingenting,
ty hon ville icke spilla några böner mer på honom, hon
ville kämpa emot till det yttersta.

»Det tjänar till intet att hindra mig», fortsatte
hennes man. »Detta kan hvarken Gud eller djäfvulen».
Och han försökte att stoppa i fickan de penningar, han
på ett så lågt sätt tillägnat sig.

Men Jenny ärnade icke tillåta detta. Med en af
förtviflan hämtad styrka rusade hon på honom och
gjorde ögonblickligt en beslutsam ansträngning för att
få igen penningarne. Men det var en allt för olika
kamp. Hon hade uppväckt sin eländige mans 
vansinniga vrede, fostrad af ruset, hennes krafter voro för
svaga och hon slungades våldsamt till golfvet.

Belåten med sin seger raglade Frank Wakefield ut
genom dörren.

Instinktmässigt -- ty han hade i hög grad mistat
sina sinnens bruk -- gick han närmaste vägen till
nästa krog, och där drack han af de drycker, hvilkas
pris vissa människor ännu kunna sjunga, i glömska af
det sorgespel, hvars hjälte han nyss hade varit.

Ja, i sanning, ett sorgespel, ty Jennys fall hade
varit olycksdigert, och tidigt på juldagsmorgonen hade
hennes ande flytt för att möta hennes älskade Willies.

Samma instinkt, som ledde Frank till krogen
»Lejonet», efter striden med hans maka, måste hafva
ledt honom tillbaka till hemmet ty då juldagsmorgonens
svaga dager blickade in i hans glädjetomma bostad,
fann han sig ligga på golfvet, utan någon tydlig 
hågkomst af hur han hade kommit dit. Detta faktum satte
honom i stånd att ganska noggrant bedöma sitt 
tillstånd under den förgångna julnatten, och han kom nu
ihåg, att hans son var död samt reste sig upp under
det ett sting af aggande samvetskval genomfor honom.
Utan att våga se sig omkring i rummet, satte han sig
på den enda stolen och begynte tänka, under det han
gömde sitt värkande hufvud i händerna. Han ville icke
tänka, ty hans tankar voro icke behagliga, men han var
nödsakad därtill. I sitt minne fördes han tillbaka tio
år -- till den tid då han bodde jämförelsevis lycklig i
sitt vackra hem vid Ivy-row -- och sedan, ehuru mot
sin vilja, genomgick han sin nedåt löpande lefnadsbana.

»O Gud!» utropade han slutligen med bitterhet,
»kunde jag endast få igen dessa tio år!» Och han
sprang upp och kastade en blick rundt omkring sitt
eländiga rum.

»Jenny, Jenny!»

Med detta utrop, och en underlig känsla af fruktan,
skyndade han till sin på golfvet utsträckta maka. 
Hennes sällsamt bleka ansikte förökade hans oro; och då
han vidrörde hennes hand -- hennes tunna kalla hand
-- isade hans blod af fasa.

»Död!« utropade han vildt, och flydde ur rummet,
utan att våga någon vidare undersökning, -- »död, död,
död!» Hans häftiga klagorop, då han rusade genom
huset, väckte upp hans grannar, af hvilka några, som
voro mera nyfikna och modiga än de andra, skyndade
in i rummet. Så snart den förfärliga sanningen blef
känd, efterskickades polis och läkare. De ditkommo
hastigt.

Läkarens undersökning visade å kvinnans 
bakhufvud ett gapande sår, tydligen uppkommet genom
hennes fall mot en bredvid stående pall, och vid denna
upptäckt begynte poliskommissarien göra sin undersökning 
genom att förhöra de närvarande.

»Ja, herre, det får jag säga», sade den talträngda
innevånarinnan af »lägenheten inunder», »att jag hörde
Wakefield komma hem på kvällen halffull. Och så
hörde jag dem väsnas, och så föll någonting i golfvet,
och han gick ut igen. Men sådant där», tillade hon, för
att urskulda sin egen likgiltighet, »brukar hända så ofta,
att jag brydde mig inte om det».

Denna redogörelse bekräftades af åtskilliga andra
hyresgäster, som voro angelägna om att visa, att de
»hade reda på något» och till stor ängslan för Frank
Wakefield, hvilken obemärkt hade kommit tillbaka och
lyssnat till redogörelsen.

Tillfrågad af kommissarien, kunde han icke neka,
ty, som han sade, han »mindes ingenting», och då så
förhöll sig, blef han arresterad för mord på sin hustru.

Det är icke behöfligt att närmare redogöra för den
följande undersökningen inför polisdomstolen -- huru
målet berättades i tidningarna och utgjorde 
sensationsnyheten för en dag -- det är tillräckligt att säga, det
Frank Wakefield blef insatt i fängelse.

Efter några veckors förlopp -- veckor, som voro
en ändlös dödskamp för den anklagade -- kom dagen
för rannsakningen. Så många upplysningar som möjligt
gåfvos angående brottet, och de voro tillräckliga att
öfvertyga Frank Wakefield själf, att han var sin hustrus
mördare. Hur kunde man då undra på, att domstolen,
i trots af försvarsadvokatens vältalighet, ehuru med en
viss motvilja, afgaf ett fällande utslag?

»Fånge inför domstolen, hvad har ni att invända i
händelse en dödsdom blefve uttalad öfver er?»

»Jag var drucken, då jag gjorde det, och, inför
Gud, jag visste ej om det!» stönade Frank med hes
stämma.

»Dryckenskap ursäktar icke brott», begynte 
domaren högtidligt.

-- -- -- -- -- -- -- -- -- -- -- -- -- -- -- --

Men Frank Wakefield hörde ingenting vidare, ty
han föll -- ur sin bädd.

Han kunde knappt tro sina ögon; men det var
sant. Ja, han befann sig ännu i sitt hem vid Ivy-row,
och där sutto hans hustru med barnet i famn, båda 
sofvande. Och så begynte det blifva klart för honom, 
såsom det nu visserligen blifvit för mina läsare, att hela
denna tioårshistoria hade genomlefts i drömmen efter
hans hemkomst denna samma juldagsmorgon -- då han
af misstag så när hade gått in i sin grannes bostad.

Men drömmen kvarlämnade ett varaktigt intryck
och verkade en stor förändring. Från denna stund --
då Frank Wakefield af uppriktigt hjärta bad Gud hjälpa
sig att motstå frestaren -- smakade han aldrig mer en
enda droppe rusdryck. Det var nu ej längre lätt, utan
det var omöjligt att öfvertala honom att »komma med
och taga ett glas», under hvad förevändning som helst,
ty vid dylika tillfällen återkommo enskildheterna af
»hans brott» lifligt i hans tankar och hejdade honom.
Han berättade aldrig för Jenny sin förfärande dröm,
men Jenny hade icke dess mindre sin egen tanke om
hans sinnes ändring. »Hon hade bedit till Gud», sade
hon, »om sin mans frälsning, och Gud hade hört hennes
bön och verkat förändringen!»

Och vi kunna tryggt gifva henne rätt däri.

*



Th. Monod.

Se på Jesus.

«Se på Jesus« under den tid som återstår oss
på jorden -- på Jesus stund för stund, utan att låta
förströ oss hvarken genom hågkomsten af det som
är tillrygga, hvilket vi böra förgäta, ej heller af
omsorger för det tillkommande, som vi icke det
minsta känna; -- på Jesus nu, om vi aldrig förr
hafva sett på honom; -- på Jesus å nyo, om vi
hafva upphört att göra det; -- på Jesus ensam, på
Jesus om igen, på Jesus alltid, med en blick alltmera
trägen, alltmera säker, förklarade uti samma beläte
ifrån den ena klarheten till den andra, och så 
afvakta timmen, då han skall kalla oss att gå öfver
från jorden till himmelen, från tiden till evigheten,
den utlofvade, den välsignade timma, då vi ändtligen 
»varda honom like, ty vi få se honom såsom
han är».                                  Th. Monod»

*


A. G. LINDKVIST,

distriktsföreståndaren i Svenska Missionsförbundet,
vår käre och afhållne broder i Herren, är död --
nej, icke död utan hemgången. Ty dö för en kristen,
»det är att sluta fela, det är att salig bli; dö är alla
brister hela och att börja evigt
lif i ett saligt tidsfördrif».
Att gå öfver tidens gräns för
en på Jesus troende det är att
få gå ur den stridande 
församlingen härnere och in till
den triumferande församlingen
däruppe. På samma gång som
»lederna» glesna här på jorden, 
så »fyllas» de i himmelen
och det är en vinst för Guds
rike.

Den lucka, som uppstått i
Guds församling genom broder
Lindkvists bortgång, är nog
icke så lätt att fylla, men Gud
vet utväg och råd för allt.
Herren förser. Broder L. var
en tuktad och bepröfvad Herrens 
tjänare. Han kunde kritiseras 
utan att blifva ond och
förargad däröfver. Hans sätt
var stilla och fridfullt. Han
var ingen entusiast; man kän-
de hans karaktär bäst igen i
dessa ord af Paulus: »Jag vet
på hvem jag tror» och därvid förblir jag. Hans
predikningar voro alltid undervisande och lärande,
och utmärktes alltid för reda och sans. Utan att
behöfva säga för mycket, kan man därför säga om
broder Lindkvists lifsgärning, att den har varit 
gagnande för Guds rike. Välsignad vare därför hans
ingång i de eviga fridshyddorna!

L. var född i Korsberga förs. 1834, utexaminerades 
från Wexiö folkskollärareseminarium 1853 och blef 
ordinarie folkskollärare i Linderås 1857 samt 
organist, klockare och skollärare i Nye 1872. På
sistnämnda plats kvarstannade L. tills han 1887 blef 
pensionsmässig som folkskollärare, då han tog afsked 
från samtliga sina befattningar i Nye församling 
och bosatte sig i Jönköping, hvarifrån han för några
år sedan flyttade till Upsala.

Kort efter sitt afskedstagande blef L. erbjuden en
distriktsföreståndarebefattning vid Svenska Missionsförbundet,
hvilken kallelse han antog och ännu vid sin död kvarstod uti.
Utom sin predikantverksamhet skref L. ofta goda
uppbyggelsestycken i flera kristliga tidningar samt hade
äfven den gåfvan att författa vers. Hans sista poem, hvilket
han från Hvetlanda, kort innan han i Nye insjuknade och 
måste återvända till hemmet i Upsala, sände en broder i 
Jönköping återgifves härnedan. Af det samma synes att broder L:s
själ och ande längtade och trängtade hemåt -- uppåt:



Däruppe.

Däruppe i det höga,
Där Herren Gud själf bor,
Dit längtar städs min ande
Till himlens änglakor.

Däruppe i Guds himmel,
Där blifver ingen natt,
Och där bland Herrens trogna
Jag har min högsta skatt.

Däruppe får jag skina
Liksom den sköna sol,
Då jag i hvita kläder
Står framför Lammets stol.

Däruppe skall jag vara
Bland änglaskaror mång'
Och jublande uppstämma
Med fröjd den nya sång.

Däruppe inga tårar
Vårt öga fäller mer
Och inga suckar gjutas
Och intet ondt man ser.

Däruppe får jag skåda
Min Gud och frälsare
Och salig nederfalla
Och honom hyllning ge.
