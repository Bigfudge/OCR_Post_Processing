SVENSKA FAMILJ-JOURNALEN.

*

ILLUSTRERAD MÅNADSSKRIFT,

innehållande

Svensk-historiska samt fosterländska Skildringar och Berättelser ur Naturen 
och Lifvet, Original-noveller, Skisser och Poemer samt uppsatser i
Vetenskap och Konst, m. m.

*

Trettonde Bandet.

*

STOCKHOLM.
FAMILJ-JOURNALENS BOKTRYCKERI-AKTIEBOLAG.
12 STORA VATTUGATAN 12.

Det nya året.

Jag såg en syn, 
Jag såg det nya året, 
Som kom i skyn 
Med silfverrim i håret. 
Vänta, mittbarn, se på mig dock, 
Skrek han och nöp mig i kinden. 
Droppande, syntes nu hans lock
Flyga med blommor för vinden. 
                      Franzén.

Jag såg honom komma, det nya året, sådan den älsklige
skalden beskrifvit honom. Det var en strålande
yngling med fladdrande lockar, omvirade af liljor
och tusenskönor. Han steg ned från den ena stjernan
till den andra, hvilade sig en sekund på nymånens
horn och flög derifrån blixtsnabbt till jorden. Han
anlände just som kyrktornet i min närhet lät höra
det nattliga tolfslaget.

I samma ögonblick uppsteg från snötäcket, der
den tycktes hafva väntat, en sammanfallen skepnad,
utbredde tyst två silfvergrå vingar och försvann mot
höjden. Det var det gamla året, som återvände till
evighetens boning.

Hvar är min tron, hvar äro mina tjenare? utropade
otåligt det nya och stampade på den gnistrande
drifvan. Med ett lätt dån öppnades vid hans fötter
en bred gång, som ledde in i jorden. Han ilade ned.

Snart satt det nya året i jordens medelpunkt på en
flammande tron, från hvilken han kunde åt alla håll
genomskåda sitt rike. Kring tronen stod tjenareskaran,
de tusende andar och idéer, genom hvilka han under
sin styrelsetid skulle befordra menniskoslägtets
utveckling. Det var en talrik, brokig församling. Der
funnos såväl verldsdelarnes som de enskilda ländernas
och folkens andar; der uppträdde verldsidéer och
kälkborgaresynpunkter om hvarandra. Alla skreko
förfärligt, för att erhålla sin gåfva, sin roll
anvisad af herrskaren.

Aha, tänkte jag, nu skall jag få erfara hvad det nya
året bär i skölden!

Der stod, närmast tronen, en mängd trosdogmer,
protestantiska och katolska, judiska, islamitiska
och buddhaistiska m. fl. De utsträckte sina armar,
greto och snyftade, så att det gick genom merg
och ben. På något afstånd från dem stod religionen,
leende och förtröstansfull. Vid hennes sida uppträdde
historien, filosofien, naturvetenskaperna, arm i
arm med hvarandra. Deremot kifvades monarkien och
republiken, nödvändigheten och friheten om försteget,
och dånande rop utgingo från deras munnar. Konsten och
industrien följdes systerligt åt. Äfven den svenska
rättstafningsfrågan sökte bana sig väg genom trängseln. 
Japan leddes vid handen af Europa, hvaremot Europa, 
Asien och Amerika fåfängt sökte förmå Nordpolen att 
göra dem sällskap. Han höll sig envist för sig sjelf, 
doft mumlande mellan istapparne i sitt skägg.

Larmet från alla sidor hade vuxit till en betänklig
höjd, då herrskaren på tronen plötsligt befallde
tystnad. Hans blick öfverflög församlingen, tycktes
forskande mäta hvarje enskild gestalt och stannade
slutligen -- på mig.

Träd närmare! sade till mig det nya året. Hvem är du
och hvad önskar du?

Dessa i en särdeles välvillig ton uttalade ord bragte
mig i en viss förlägenhet. Icke så som skulle icke
äfven jag hyst önskningar, hvilkas uppfyllelse vore 
mig kär, såsom t. ex. -- -- men det der hör icke hit! 
Orsaken till min förlägenhet var den, att jag tyckte 
mig märka ett misstag om min qvalitet. Jag befann mig 
i denna församling, utan att rätt veta hvarföre och 
huru. Förmodligen hade jag med blind nyfikenhet rusat 
jordbeherrskaren i spåren, när han ilade utför den 
breda, djupa gången, samt anländt till grannskapet af 
hans tron i samma ögonblick han sjelf satte sig 
derpå. Klart stod emellertid för mitt medvetande, att 
jag icke tillhörde det öfriga sällskapet och att jag 
i sjelfva verket icke kunde här vara påräknad. Jag 
ansåg derföre grannlagenheten fordra, att svara endast 
indirekt.

O herre! begynte jag, de dig här omgifvande andarne,
idéerna och förnimmelserna, hvilkas verksamhet riktas
på menniskorna, det slägte jag har äran tillhöra
(Homo sapiens, L.), och hvilkas personliga tillvaro
-- enligt filosofie professor Boströms system -- jag
nu så mycket mindre betviflar, som jag, bland andra
närvarande, äfven ser stadsfiskalsembetet i Stockholm
i formen af en särdeles lång näsa -- --

Vid detta ställe i mitt nyårstal, såsom det väl kan
kallas, kände jag att någon plötsligt ryckte mig i
rocken, hvarföre jag såg mig om.

Hvem der? sporde genast det nya året.

En hurtig röst svarade lika ögonblickligt: Svenska
Familj-Journalen, tolf år gammal, går på det
trettonde!

Jag varsnade nu verkligen min unge vän, som stigit
fram ur en grupp tidskrifter och tidningar, som, en
del med stora basuner i händerna eller för munnarna,
tågat upp i tronens grannskap. Jag igenkände bland
andra: Almanachan, Post- och Inrikes-Tidningar,
Svenska Akademiens Handlingar, Times, Revue des
deux Mondes, Läsning för Folket, Dagens Nyheter,
Nya Dagligt Allehanda, Aftonbladet. Almanachan var
kry som ett vinterny.
Jag hann icke längre i mönstringen, ty min uppmärksamhet fängslades 
nu åter af det nya året, som vände sig till Svenska Familj-Journalen med 
följande ord: 

Du ser mig ut att vara en hurtig pojke! Så sjung ut med hvad du har 
på hjertat! 

Om förlåtelse! inföll jag. Dels såsom äldre till åren, dels med särskild 
kännedom om min unge väns afsigter under din regeringstid, o herre, torde 
det vara mig tillåtet att -- 

Tyst! dånade det till svar från tronens höjd. Låt gossen tala för sig sjelf! 

I samma ögonblick var hela synen försvunnen, den flammande tronen, 
de otaliga andarna. 

Jag befann mig på jordytan, i mitt välbekanta rum, vid mitt skrifbord. 
Men i mina öron dånade det ännu: "Låt gossen tala för sig sjelf!» 

Nåväl! Må Svenska Familj-Journalen under det nu ingångna året tala för 
sig sjelf, och måtte hvad den har att säga i ord och bild vara af den
beskaffenhet, att det kan fortfarande tillvinna Familj-Journalen 
sympatier och uppmärksamhet hos svenska folket i de svenska hemmen. 

*

Nils Adolf Erik Nordenskiöld.

Chef för svenska polarexpeditionerna 1864, 1868 och 1872--73. 

Det är en märkelig slägt, den Nordenskiöldska slägten. Sällan har ett 
ätt-namn, hvars ålder ännu icke uppgår till mer än ett par tiotal öfver 
ett århundrade, varit fästadt vid så många minnesvärda personligheter, 
och i hvarje slägtled har det burits af någon långt öfver det vanliga 
framstående man. 

Såsom stamfader för denna ätt nämnes en löjtnant Nordberg, som i början 
af 1600-talet var bosatt i Upland. Hans son, Johan Erik, som förändrade 
namnet till Nordenberg, var född 1660 på torpet Nordanåker i Tierps 
socken i nyssnämda landskap. Denne Nordenberg blef öfverinspektör för 
salpetersjuderierna i Nyland i Finland. Det heter om honom, i det 
minnestal som år 1764 hölls inför Svenska Vetenskaps-Akademien öfver 
hans son, att »öfverinspektören Nordenberg ansågs i sin tid af de 
förståndige för en mästare i landthushållningen; men af den enfaldiga 
hopen för en man som öfverträffade andra i hemliga konster. Hans konster 
bestodo likväl uti intet annat än att flitigt undersöka naturen; följa 
tätt hennes fotspår.» År 1710, när han hörde att pesten inbrutit jemväl 
i Finland, skyddade han sig för farsoten genom en ganska egendomlig 
utväg. »Han lastade ett honom tillhörigt fartyg med husgeråd, matvaror 
och andra förnödenheter, gick om bord med hela sitt hushåll och 
lofverade några månader fram och tillbaka i öppna sjön samt höll noga 
hand deröfver, att ingen fick ifrån landet komma till honom. -- Om hans 
sjöfart på visst sätt liknade Noachs uti arken, så hade han ock samma 
lyckliga utgång. Ty vid nyårstiden 1711, då farsoten redan afstannat, 
landsteg hela besättningen oskadd på Åland.» Han afled år 1740 såsom 
en allmänt ansedd man. 

Hans söner, Anders Johan och Carl Fredrik, erhöllo adelskap år 1751. 
Den förre blef landshöfding först i Karelen, Savolaks och en del af 
Kymmenegårds län samt sedermera i Nylands och Tavastehus län. Den 
yngre brodern, öfverste vid fortifikationen, blef stamfader för de 
nu lefvande ätterna Nordenskiöld i Sverige och Finland. 

Då Vetenskaps-Akademien i Stockholm inrättades år 1739, blefvo både 
han, då endast löjtnant, och hans äldre ofvannämde broder inkallade 
till ledamöter. 

En af hans många märkvärdiga söner, den tredje efter ålder, öfversten 
vid fortifikationen Adolf Gustaf Nordenskiöld, blef ägare af Frugård 
i Finland. Denna egendom, belägen i en skogbekransad dal i Mäntsälä 
socken af Nylands län, på gränsen mot Tavastland, blef först bebyggd 
af Gertrud von Ungern, enka efter den Henrik Wrede, som i Lifland 
uppoffrade sitt lif för Carl IX. Emedan en fru byggt gården, erhöll 
han det namn som han fortfarande bär. Här uppförde öfversten Adolf 
Gustaf Nordenskiöld ett egendomligt boningshus, hvars midt upptages 
af en sal om två våningars höjd, snarlik en tempelsal, kring hvars 
öfre del löper ett bredt galleri, å hvilket naturhistoriska samlingar 
blefvo uppställda. Rundtomkring den stora hallen äro de öfriga 
boningsrummen anordnade. Lifvet inom detta hem, som till dato 
förblifvit i Nordenskiöldska slägtens ägo, har alltid burit en 
viss gammalnordisk prägel. I den omgifvande parken är uppkastad en 
ättehög, som från och med detta århundrades början utgör det sista, 
vigda hvilorummet för en del af de finska medlemmarne af 
Nordenskiöldska ätten. I dessa anordningar, liksom i mycket annat 
på Frugård, ligger någonting ovanligt, tydande på en egendomlig 
sinnesriktning hos gårdens ägare och otvifvelaktigt i sin ordning 
icke utan inflytande på den ungdom, som der vuxit upp. 

Af öfverste A. G. Nordenskiölds många barn, föddes det yngsta, 
Nils Gustaf Nordenskiöld, den 12 Oktober 1792. Han aflade bergsexamen 
vid Upsala universitet samt var sedan under några år Berzelii 
lärjunge. Mellan mästaren och lärjungen uppstod den varmaste 
vänskapsförbindelse, som bröts först genom döden. Nils Gustaf 
Nordenskiöld blef snart känd såsom en högst framstående mineralog, 
utnämdes till bergmästare i sitt hemland och företog, frikostigt 
understödd af regeringen, vidsträckta utländska resor, hvarunder han 
kom i förbindelse med de allra flesta bland sin tids utmärkta 
mineraloger och kemister i England, Frankrike och Tyskland. Efter tre 
års resor återkom han till Finland och blef 1824 öfverintendent för 
bergstaten samt egnade nu trettio rastlöst verksamma år åt ordnandet 
och förbättrandet af denna vigtiga gren af sitt fosterlands näringar. 
I alla riktningar genomkorsade han Finland under oaflåtliga 
mineralogiska och geologiska undersökningar. Dessa utsträcktes äfven 
till Uralbergen. Han har i en mängd vetenskapliga tidskrifter samt 
äfven i sjelfständigt utgifna arbeten meddelat sina åsigter, 
upptäckter och rön, och ett stort antal nyfunna mineralier bära 
vittne om hans skarpa forskningsförmåga. Han fick statsråds titel 
och erhöll för sina vetenskapliga förtjenster en mängd utmärkelser 
från statsöfverhufvuden och lärda samfund. Den 21 Februari 1866 
slutade han sitt verksamma lif på Frugård och fick gå till hvila i 
sina fäders hög. 

I sitt äktenskap med Margareta Sofia von Haartman, dotter till 
statsrådet Gabriel Erik von Haartman, hade han sex efterlefvande 
barn, nämligen fyra söner och två döttrar. I det minnestal, som 
hölls af A. E. Arppe å finska Vetenskapssocietetens högtidsdag den 
29 April 1866 öfver statsrådet Nils Gustaf Nordenskiöld, yttrar 
biografen följande: 

»Hans enkla, flärdlösa väsen, hans snille och vidsträckta erfarenhet 
gjorde hans umgänge lika angenämt som lärorikt. Det yngre slägtet, 
som hade intresse för hans forskningar, kunde i synnerhet räkna på 
hans vänskap; det trifdes väl i hans grannskap och var med tillgifvenhet 
fästadt vid honom. Han hade den sällsynta glädjen att se en af sina 
söner ej blott egna sig åt samma slags studier, som han sjelf så 
hängifvet älskade, utan äfven med utmärkt framgång genom vetenskapliga 
resor och arbeten häfda slägtnamnets gamla ära.» -- Denne sonen är 
Nils Adolf Erik Nordenskiöld, med hvars bild vi nu pryda denna tidskrift. 

Härstammande från förfäder, hvilka utmärkt sig genom brinnande kärlek 
till naturforskning och genom en okuflig ihärdighet, föddes N. A. E. 
Nordenskiöld på Frugård den 18 November 1832. Redan som gosse var han 
en flitig samlare af mineralier, äfvensom af insekter. Efter slutade 
skolstudier blef han 1849 student vid Helsingfors universitet samt 
aflade derstädes 1853 kandidat- och 1854 licentiat-examen inför den 
matematiskt fysiska fakulteten. Under åren 1854--1855 åtföljde han sin 
fader på dennes resa till Ural. Återkommen till hembygden, försvarade 
han sin gradual-afhandling »om grafitens och chondroditens kristallformer» 
i Helsingfors 1855 och blef i Juni 1857 promoverad till magister och 
doktor i den nyss anförda fakulteten. Han innehade dervid första 
hedersrummet bland magistrarne och det andra bland doktorerna. 

Kort derefter utsatt för obehag, till följd af frimodiga yttranden, 
hvilka illa upptogos af skuggrädda höga vederbörande, föranleddes 
han att 1857 resa öfver till Stockholm, och denna resa blef afgörande 
för hans framtida öde och verksamhet. Vid denna tid förbereddes 
nämligen den första svenska expeditionen till Spetsbergen. Uppslaget 
till dessa för de geografiska, meteorologiska och naturhistoriska 
vetenskaperna så vigtiga expeditioner kan sägas hafva blifvit gifvet 
af professor Sven Lovén, som år 1837 med ett hvalrossfångarefartyg 
besökte Spetsbergen. Det var nu adjunkten Otto Torell, som, uppmuntrad 
af Sven Lovén och ifrig att i den högsta norden få fullfölja sina 
i Schweiz och på Island förut gjorda iakttagelser om glacierernas 
rörelse och dermed i samband stående fenomen, å egen bekostnad 
utrustade en vetenskaplig expedition till Spetsbergsöarne. 
Nordenskiöld blef en bland Torells ledsagare, hvilka under 2 1/2 
månaders tid af sommaren 1858 undersökte Spetsbergens vestkust med 
rikt utbyte i många vetenskapliga hänseenden. Återkommen från denna 
expedition, kallades Nordenskiöld, som genom flera under närmast 
föregående åren utgifna arbeten "Beskrifning öfver de i Finland funna
mineralier"; "Om malachitens sammansättning
och kristallform"; "Undersökning af några vid
Nischni-Tagilsk förekommande kopparfosfater";
"Försök till teoretisk beräkning af sammansatta ämnens
egentliga vigt" m. f. gjort sig känd såsom en framstående 
mineralog, till professor och intendent vid den mineralogiska 
afdelningen af Riksmuseum i Stockholm den 8 December 1858. Han antog 
denna kallelse och öfverflyttade nu till Sverige. Riksmusei rika 
mineralogiska samlingar blefvo ordnade i den utvidgade lokal, som de 
för närvarande intaga och resultaten af sina arbeten å det mineralogiska 
laboratoriet samt af sina iakttagelser under resor genom Sveriges, 
Norges och Finlands flesta provinser äfvensom under kortare utflygter 
till Tyskland, Frankrike och England, framlade Nordenskiöld i tätt 
på hvarandra följande afhandlingar, tryckta dels i Kongl. 
Vetenskaps-Akademiens handlingar och dels i Öfversigten af samma 
Akademies förhandlingar. En följd af denna verksamhet var att 
Nordenskiöld den 9 Januari 1861, således vid föga mer än 28 års ålder, 
kallades till ledamot af Vetenskaps-Akademien, -- och sålunda erhöll 
den mest värderade utmärkelse som vårt land kan bjuda på forskningens 
område. 

Den första Torellska expeditionen till Spetsbergen hade emellertid 
ådragit sig stor uppmärksamhet och väckt ett så lifligt intresse, 
att Sveriges regering och ständer anslogo en betydlig summa till 
en ny expedition, med syfte dels att verkställa möjligast omfattande 
naturhistoriska undersökningar på Spetsbergen och i omgifvande haf, 
dels att på den fasta polar-isen med hund-anspann söka framtränga 
mot nordpolen. Så uppstod den svenska nordpolsexpeditionen af år 1861, 
hvilken understöddes frikostigt af dåvarande prins Oscar, 
Vetenskaps-Akademien och enskilde män samt ställdes under Torells 
ledning. I denna deltog äfven Nordenskiöld jemte zoologerne och 
botanisterne F. A. Smitt, A. J. Malmgren, A. v. Goes och G. v. Yhlen
samt geologerne, astronomerne och fysikerne C. W. Blomstrand, N. Dunér 
och K. Chydenius. 

Oaktadt många oförutsedda hinder (fartygen voro t. ex. länge instängda 
af is i Treurenberg bay) blef en stor del af Spetsbergen omsorgsfullt 
undersökt, och stora samlingar ur naturens alla riken hemfördes. Men 
polarresan kunde i anseende till ogynnsamma isförhållanden icke 
företagas. De geografiska och geognostiska resultaten af denna 
expedition framlades år 1863 af Nordenskiöld i en afhandling Geografisk och geognostisk
beskrifning af nordöstra delen af Spetsbergen och
Hinloopen strait. Vet.-Akad. handl. 1868.
, som 
prisbelönades af kongl. Vetenskaps-Akademien. 

Under år 1864 finna vi Nordenskiöld i sällskap med Dunér och Malmgren 
åter på Spetsbergen. Denna tredje svenska expedition hade till 
hufvudändamål utrönandet af möjligheten att derstädes anställa en 
gradmätning, hvilken möjlighet konstaterades. Tillsammans med Dunér
utgaf Nordenskiöld redan samma år "Anteckningar till Spetsbergens geografi» och »Förberedande undersökning rörande en gradmätnings utförbarhet
på Spetsbergen». De geologiska iakttagelserna offentliggjordes af 
Nordenskiöld år 1866 i hans »Utkast till Spetsbergens geologi», hvilken 
afhandling äfven erhöll akademiens pris och blef, såsom flera
andra af Nordenskiölds skrifter, öfversatt till engelska språket.

Intresset för expeditioner till den höga norden hade
fortfarande stegrats såväl genom de i dessa trakter
hittills vunna resultaten, som genom förhoppningen
att kunna en gång uppnå det, som icke lyckats för de
föregående expeditionerna. Nordenskiöld höll detta
intresse varmt och vaket och vann i Göteborgs läns
landshöfding, grefve A. Ehrensvärd, samt i flera
andra enskilda mecenater inom nyssnämda samhälle,
bland hvilka namnet Oscar Dickson här framstår
i första rummet, kraftiga befordrare af en ny
polarexpedition. Svenska regeringen lemnade till
den samma postverkets ångfartyg Sofia, bygdt för
vinterpostföring, och utrustade fartyget fullständigt
under befäl af kaptenen vid kongl. flottan, friherre
F. W. v. Otter samt löjtnant L. Palander. Jemte
Nordenskiöld såsom hufvudman för expeditionen
utgjordes deltagarne af zoologerne F. A. Smitt,
A. J. Malmgren och A. E. Holmgren, botanisterne
Th. M. Fries och Sv. Berggren, fysikern S. Lemström
samt, såsom geolog och mineralog, G. Nauckhoff.

Denna expedition, den fjerde från Sverige inom loppet
af elfva år, afgick från Tromsö den 19 Juli 1868. Dess
första mål var Beeren Eiland, en liten, dyster,
naken, af dimmor och ett stormigt haf omhvärfd ö,
halfvägs mellan Norge och Spetsbergen. Under fem dagar
undersöktes den samma, och medfördes derifrån, bland
annat, talrika växtaftryck ifrån öns stenkolslager,
hvilka utvisa att under förgångna verldsperioder en
rik växtlighet derstädes funnits i stället för den nu
rådande ytterliga torftigheten. Derpå styrde man till
Spetsbergen, hvilkas sydliga, vestra, nordvestra och
nordliga delar undersöktes i alla riktningar. I hafvet
mellan Spetsbergen och Grönland anställdes lödningar
ända till 15,000 fots djup, och genom dem erhölls den
öfverraskande vissheten om djurlifvets förekomst äfven
på dessa oerhörda djup. Ett hufvudändamål var att
sednare på hösten söka framtränga så långt som möjligt
mot polen. De iakttagelser, som under föregående
resor blifvit gjorda rörande isförhållandena i hafvet
norr om Spetsbergen, hade gifvit anledning till den
förhoppningen, att den nämda årstiden skulle egna sig
bättre till dylika försök, än sommaren: det lyckades
också för »Sofia» att den 19 September uppnå 81° 42'
n. br., hvilket är den högsta breddgrad till hvilken
något fartyg framkommit. Ett nytt försök i första
dagarne af Oktober var nära att medföra fartygets
undergång. Den 20 Oktober 1868 återkom expeditionen,
med rika skatter af naturhistoriska samlingar, till
Tromsö samt i början af November till Sverige. Den
engelska Geographical Society sände nu Nordenskiöld
sin stora guldmedalj, många andra utmärkelser att
förtiga.

De astronomiska ortbestämningarne, hvilka gjordes
under 1868 års expedition, finnas meddelade af
Nordenskiöld i Öfversigten af Vetenskaps-Akademiens
förhandlingar för 1870.

Under sistnämde års sommar företog Nordenskiöld,
åtföljd af mineralogen Nauckhoff, botanisten Berggren
och kemisten Nordström, en resa till Grönland, för
att anställa naturhistoriska forskningar och äfven
för att på ort och ställe skaffa sig säker kännedom om
huruvida eskimå-hundar kunde vara lämpliga att använda
för en möjligen blifvande slädfärd från Spetsbergen
mot polen. Om detta djurs oanvändbarhet för en dylik
färd blef han här öfvertygad. Han företog, åtföljd
af Berggren, en vandring under flera dagar inåt på
Grönlands 2,000 fot höga inlandsis, -- den längsta
ditintills utförda vandring af detta slag. På Disko-ön
fann han de oerhördt
stora meteoriter, hvilka sedermera genom en särskild
svensk expedition afhämtades och nu pryda museerna
i Stockholm och Köpenhamn. En ofantlig mängd
växtaftryck från olika geologiska åldrar hemfördes
äfven af Nordenskiöld från Grönland och hafva i hög
grad bidragit att sprida ljus öfver fornverldens
flora i dessa trakter. I en särskild afhandling
har N. redogjort för denna synnerligen resultatrika
grönländska resa. 

Nordenskiöld upphörde emellertid aldrig att tänka på 
nordpolen. Denna tanke tog slutligen form i ett förslag 
till öfvervintring på Sju-öarne, en ögrupp norr om Spetsbergen,
hvarifrån under våren, sedan solen återvändt till
dessa trakter, en slädfärd skulle företagas mot
polen. Till underlättande af denna färd skulle renar
medföras, icke för att med dem resa kungsskjuts
till polen, såsom må hända en och annan föreställt
sig att meningen var, utan för att i renarne dels
äga en hjelp vid framskaffandet af de för en sådan
färd oundgängliga förnödenheterna och dels genom
deras successiva nedslagtande hafva tillgång till
ett proviantförråd, som kunde väsendtligen föröka
den tid man behöfde egna åt vandringen med släda
mot polen. Samma mecenater i Göteborg, hvilka till
så väsendtlig del bekostat 1868 års expedition,
erbjödo å nyo med sällspord frikostighet de nödiga
penningemedlen, och svenska regeringen ställde
postångfartyget Polhem till Nordenskiölds förfogande
samt beordrade kronobriggen Gladan att transportera
till Spetsbergen de för öfvervintringen behöfliga
förråden. Derjemte förhyrdes lastångaren Onkel Adam,
att öfverföra de förråd, hvilka icke rymdes på de
förstnämda fartygen. På detta sätt kom 1872 och 73
års svenska öfvervintringsexpedition till Spetsbergen
till stånd.

Mångfaldiga oväntade missöden hindrade den samma att
uppnå sitt åsyftade ändamål, att framtränga så långt
som möjligt mot polen. Förut aldrig erfarna ogynnsamma
isförhållanden hindrade expeditionens fartyg att
framtränga till Sju-öarne. Icke blott Polhem utan
äfven de båda andra fartygen, Gladan och Onkel Adam,
hvilka för ett sådant öde voro oberedda, blefvo
instängda af is i Mosselbay å Spetsbergens nordkust,
och samma öde drabbade äfven ett stort antal norska
fångstmän på några mils afstånd från den svenska
expeditionens tvungna vinterqvarter. Stormar bröto
norrmännens isfängsel, så att de flesta af dem kunde
återvända hem, men för de svenska fartygen förblef
detta omöjligt. Då förråden ej voro beräknade för
så stort antal personer, som nu måste tillsammans
öfvervintra, nödsakades man minska de dagliga
rationerna. Följden häraf blef, att de annars så sunda
polartrakternas hemska mordengel, skörbjuggen, började
inställa sig, trots alla ansträngningar att hålla
sjukdomen på afstånd. Ingen af svenskarne föll dock
offer för sjukdomen. Genom oaktsamhet af de lappar,
som skulle vakta de från Norge medförda renarne,
sprungo dessa sin väg. Man måste helt och hållet
afstå från den tilltänkta färden mot polen. Emellertid
företog man ända till

Nils Adolf Erik Nordenskiöld.
(Illustration Evald Hansen.)

60 dygns vandringar på nordöstra delen af Spetsbergen,
benämd Nordostlandet, hvars storlek och läge noggrannt
utforskades, och öfver hvars inre isplatå en flera
veckors djerf och svår vandring utfördes.

Sedan omsider isstängslet utanför Mosselbay blifvit
brutet under Juli 1873, kunde de svenska fartygen
med sina besättningar, för hvilkas öden allvarliga
farhågor började hysas, återvända till fäderneslandet,
hemförande rika samlingar af många slag, bland
dem ytterst talrika växtförsteningar från den
tid då kritbergen aflagrades i dessa trakter. Det
vetenskapliga utbytet af denna öfvervintring är
högst betydelsefullt. Många alldeles oväntade rön äro
gjorda med afsende å växt- och djurlifvet under den
långa polarnattens oupphörliga mörker och köld. De
meteorologiska, fysiska och astronomiskt geografiska
observationerna lemna värderika bidrag till lösning
af mången ännu dunkel fråga inom dessa vetenskapers
områden.

Det gifves kanske mången, som icke rätt förstår
hvarföre man kan vilja våga så stora insatser af
lif och gods för ett så »onyttigt» ändamål, som att
framtränga till nordpolen. Men det är också ingalunda
äran af att hafva uppnått den hittills otillgängliga
punkt på jordklotet, som man kallar nordpolen,
hvilken är sjelfva den drifvande kraften till
utförandet af alla dessa vågsamma expeditioner till
polartrakterna. Här finnes så mycket annat af vigt
för vetenskapen att utforska. Kännedomen om formen
på det verldsklot, som blifvit anvisadt åt menniskan
till hemvist, är icke ännu absolut noggrann, just
emedan man icke ännu lyckats utforska polarbassinens
fysikaliska och geografiska beskaffenhet. Af denna
beskaffenhet kunna äfven möjligen många meteorologiska
fenomen å norra halfklotet bero, hvilkas utredande
kan blifva af stor praktisk betydelse. För historien
om vårt jordklots utveckling, för dess förgångna
fauna och flora lemna de förstenade aflagringarne
af djur- och växtlemningar i dessa trakter de
vigtigaste bidrag. Kännedomen om djur- och växtlifvet
i polarhafvet är ännu ofullständig. De nya och
öfverraskande iakttagelser i detta hänseende, som
blifvit gjorda under svenska spetsbergsexpeditionerna,
synnerligast den sednaste, ådagalägga detta till
fullo. I allt detta ligger ju en mäktig driffjäder
för vetenskapsmannen, hvars håg ligger åt detta
håll, att icke sky några mödor eller uppoffringar,
för att kunna från nejder, hvilka på en gång tjusa
och afskräcka, eröfra sanningar, hittills dolda i
polarnattens ogenomträngliga mörker.

En vetenskapsman med sådan håg har Adolf Erik
Norskiöld visat sig vara. Den nordenskiöldska ättens
hos dess föregående generationer framträdande
skaplynne af varmt sinne för naturforskning, af
orubblig trohet mot den idé, som en gång blifvit
ställd såsom lifvets uppgift, och af okuflig
ihärdighet i denna idés genomförande, -- detta
skaplynne går hos honom i stegradt mått igen, och
det uppenbarar sig äfven
i det yttrande, som han fällde till en bekant, då han vid återkomsten från sednaste expeditionen steg ur jernbansvagnen vid Stockholms bangård: »Nästa gång ställer jag mitt hus på Sju-öarne».

Oskar Th. Sandahl.

-

Romerska bilder.

Villa Doria-Pamfili.

Bland Roms talrika portar är Porta San Pancrazio
en af dem, som den resande mera sällan nalkas. Den
ligger nämligen temmeligen aflägset, på höjden af
det gamla Mons Janiculus, alltså »hinsidan Tiberen»
-- i Trastevere. 

Sätter man emellertid sin fot under
den gamla portens hvalfbåge, så sker det vanligtvis
för att besöka den utom den samma belägna villan
Doria-Pamfili, den enda punkt som i denna annars
ödsliga del af Campagnan förtjenar ett besök. Men
har man en gång klättrat uppför Janiculi sidor, lönas
man också rikt för sin ansträngning; ty villa Doria-
Pamfili förtjenar sitt rykte, att vara den skönaste
bland Roms talrika sköna villor. Ingenstädes dofta
anemonerna under vårens första dagar så ljuft som här
ingenstädes ser man en sådan yppig mängd af kamelior
som här i Mars månad; ingenstädes har man en så
herrlig utsigt öfver Albaner-bergen, som från dessa
lunder, och ingenstädes ser man S:t Peterskupolen
höja sig så stolt mot Italiens djupblå himmel som här
mellan de berömda, väldiga pinierna. På dessa höjder
andas man friare än nere i Tiberdalen, och derföre
har också villan sedan gammalt erhållit binamnet:
Belrispiro, d. v. s. stället, der det kännes skönt
att andas. På denna högt belägna punkt var det ock
som striden under Roms belägring 1849 rasade vildast,
här hade Garibaldi sina framskjutna förskansningar,
och både byggnader och park ledo betydligt under
dessa ofredsdagar.

Villa Doria-Pamfili.

Såsom villa Doria-Pamfilis grundläggare namnes Camillo
Pamfili,   en   »nepot»   af  påfve  Innocens I,
som var en född
Pamfili och regerade 1644-1655. Anläggningen
utfördes af Antenori samt den berömde bildhuggaren
och arkitekten Alessandro Algardi från Bologna (född
1598, död 1654). Arkitektur och dekorering påminna
öfverallt om den s. k. barockstilen, ehuru på ett
ingalunda oangenämt sätt.

Man inträder genom en fordom familjen Olgiati
tillhörig egendom. En med friska löfträd bevuxen dal
emottager den besökande. Sedan dalen genomvandrats,
står man plötsligt framför villans på vår plansch
framställda Casino och dess ryktbara, med skulpturverk
besatta ramp. Nedanför rampen ligger en
praktträdgård med en rik fontän, hvartill vattnet
troligen ledes från den närbelägna Fontana Paola, som
1612 anlades af påfve Paul V. Från Casinots motsatta
sida öppnar sig mellan träden den praktfulla utsigten
öfver S:t Peterskyrkans kupol.

För öfrigt kan man vara säker om att, under
vandringen genom parkens olika delar, öfverallt
träffa på vackra utsigter och tjusande hviloplatser,
antingen i de lummiga ek-alléerna, från hvilka man ser
Albaner-bergen med Monte Cavo, eller i den ståtliga
pinielunden, hvars höga kronor susa för den minsta
vindfläkt. Går man längre fram, kommer man till en
intagande liten farm, nedanför hvilken öppnar sig en
täck dal med en liten sjö, öfver hvars spegel hvita
svanor segla fram. Vattnet ledes sedan i kaskader,
som kasta sig utför branter, förbi grottor o. s. v.:
det hela har en omvexling, till hvilken ingen annan
italiensk villa erbjuder ett motstycke -- med undantag
af Villa Pallavicini vid Genua.

Det icke minst fängslande i Villa Pamfili är dess
antiqvitetssamlingar. Helt nära Casinot har man
upptäckt antika grafvar och columbarier, som innesluta
målningar, inskrifter, skulpturer och vaser af stort
intresse. Sjelfva Casinots fasad är nästan helt och
hållet betäckt med inmurade antika basreliefer. En
vacker framställning af Paris' dom ses i ingången
till höger. Bland statyerna erinra vi om den på
lejonet sittande Kybele.

Villan tillhör för närvarande en furst Doria. Minnet
af den slägt, som först anordnade denna herrliga
sammanfattning af skön konst och skön natur, bevaras
emellertid ännu genom det dubbla namnet Doria-Pamfili.

D.

-

Runohällen.

Täflingsskrift, som vunnit pris i Svenska Familj-Journalen.

Det var en vacker afton. Dagen hade dock förut varit
regnig och åskan hade gått; men mot aftonen klarnade
himmelen åter upp, luften kändes så frisk och ren,
och solen lekte »tittut» mellan de ljusa, luftiga
skyarna. Hvad björkskogen doftade och marken syntes
grön! Huru nickade icke blommorna åt hvad vinden
hviskade i deras öra, och huru muntert drillade icke
fåglarna! Gångstigen liknade visserligen nästan mera
en bäck än en väg; men hvad gjorde det? Det var
herrligt ändå att vandra på den. Den lilla stigen
förde mig mellan vexlande skogiga kullar och ängar,
som nyss voro slagna och der höet stod i vålmar,
fram emot en gammal kyrka, hvars spånbelagda tak och
spetsiga spira, öfverväxta af mångfärgade lafvar,
sågo helt uppfriskade ut efter regnet och hvars
blyinfattade små rutor glänste i solskenet med alla
regnbågens färger. Här mynnade gångstigen ut i en
körväg, som förde till prestgården, och jag följde den
tanklöst genom en dunge af barrträd. I ett nu stannade
jag vid en flat berghäll. Jag hade många gånger gått
der fram, utan att märka något ovanligt, men nu,
då regnet hade tvagit bort dammet, som vanligen
lådde vid stenen, såg jag att det var en gammal
runohäll. På den flata hällen, hvaröfver nu vägen
gick fram, syntes en ståtlig orm med krönt hufvud,
hvilken i prydliga krökar slingrat sig fram till vår
tid, bärande i runor ett knapphändigt budskap från
förgångna tider, talande ett af vårt fredliga slägte
knappast förstådt ord om hjeltefäder. Jag böjde knä
vid den gamla skriften och med stor svårighet och
stundom halft gissande mig fram, läste jag den nötta,
nästan utplånade runslingans ord. De lydde:

»Emund lät hugga sten denna efter Vibjörn son sin. Han
dog hos Greker. Gud hjelpe själ hans!»

Jag reste mig åter upp och fortsatte min väg. Hvad
dessa okända namn gåfvo mig mycket att tänka på!

Hvem var Emund och hvem hans son Vibjörn? Drog han
som en djerf viking omkring på hafven, spred han
skräck och fasa på Arkipelagens undersköna öar eller
stod han kanske bland andra »yxbärande barbarer från
Thule» kring »Kyrialax' stol» i Miklegård?

Så frågade jag mig sjelf, i det jag lemnade vägen
och fördjupade mig i skogen mer och mer. De gamla
träden sänkte sina regntyngda grenar emot marken,
och då jag händelsevis stötte till någon af dem,
öfverstänktes jag af skimrande droppar, hvilka,
lika glänsande diamanter, hängde på björkarnas
blad eller tallarnas doftande grenar. Solen närmade
sig himlabrynet och dess strålar irrade nu mellan
trädstammarne, spridande öfver den gamla skogen ett
förtrollande skimmer af guld och rosenrödt.

Ensam i skogen, omgifven af höga furor och björkar med
smärta, hvita stammar och luftiga kronor, glänsande
af regnet och qvällens egendomliga belysning,
fattades jag af en underbar känsla. Det föreföll mig,
som hade jag kastat verkligheten bakom mig, då jag
lemnade vägen, som befunne jag mig i en trollverld,
som skulle jag upplefva någonting sällsamt. Jag gick
framåt drömmande. Skogen blef allt tätare. Väldiga
ekar sträckte sina skäggiga grenar emot mig, skakade
sina hjessor och tycktes mig tala om fordna dagar,
då de voro ollon, fallande från moderekens gren, och
plantor, spirande ur jorden. Huru lång tid hade icke
förgått sedan dess? Och likväl var en gång äfven 
modereken ett ollon, fallande
från   en   annan moderek ned på marken, liggande
der i den
fuktiga mossan, fångande solstrålen, drickande
regndroppen och bärande inom sitt sköte rötter och
stam, krona och blad. Kanske lefde på den tiden
Vibjörn Emundsson?

»Väldiga, gamla ek», utropade jag i tankarne, »om
du kunde förtälja mig, hvad din moder såg, medan hon
ännu var ett ollon!»

Då rasslade det mellan grenarne: ett ollon föll. Det
for från gren till gren, afskakande en helt liten
skur af regn öfver mig, men jag sträckte upp min hand
och fattade det i luften. Kanske hade en ekorres tand
eller en nötskrikas näbb lösgjort det? Kanske äfven --
jag älskar att tro det -- hade eken skickat det med
ett budskap till mig?

»Du önskar att höra om förgångna tider», tycktes mig
ollonet säga. »Se är bättre än höra. Öppna dina ögon
och se!» -- -- --

En stor hök höjde sig på starka vingar och sväfvade
upp emot skyn. Den kretsade stilla i den klara luften,
simmande mellan molnen. Jag hörde en knäppning och ett
egendomligt hvinande ljud. Höken slog ett våldsamt
slag med sitt väldiga vingpar och sjönk död till
jorden. Jag vände mig om, och ett stycke ifrån mig
åt sidan stod en yngling, nästan en gosse. Han bar
båge i handen och höljdes af en drägt, som icke kunde
tillhöra en bondgosse i våra dagar. En kort kjortel
af hvitt vadmal slöt sig om hans kraftiga gestalt
och var tillfästad omkring lifvet med ett skinnbälte,
prydt med metallsirater. En knif hängde vid det samma
i sin slida. Hans hufvud betäcktes af en röd mössa
med topp och från mössan ringlade sig det ljusbruna
håret i tjocka, oregelbundna bucklor ned på hans
axlar. Ansigtet kunde icke egentligen kallas vackert,
men det hade ett egendomligt uttryck af stolthet
och djerfhet, på samma gång som fasthet. På munnen
låg ett knappast skönjbart leende och ögonen voro
hvassa och glänsande som slipadt stål. Jag tyckte
mig förstå att ynglingen var Vibjörn Emundsson.

Han lutade sig ned och tog upp höken från marken.

»Det var högt sigtadt, min fosterson», sade en man,
som i det samma trädde ut ur skogen, »och väl träffadt; 
dock sigtade din fader Emund ännu högre och
träffade ännu säkrare.»

»Hvi så?» sporde ynglingen.

»Den tiden rådde hedentro i landet, men din fader
var en af dem, som först öfvergåfvo den och slöto
sig till hvite Krist. Så blef offertid, och traktens
folk samlades för att blota vårblot; vardt då läran
om hvite Krist förkunnad för de der församlade. Men
folket hängde ännu vid hedna gudar och ville ej tro
på hvite Krist. Emund stod bredvid den kristne presten
och lyssnade till, huru han talade om den sanne
Guden och lofvade hans makt. Han lyssnade äfven till
roset öfver deras gudars makt och kraft som höllo
vid den fordna seden. Då grep Emund bågen, lade
pil på sträng och sköt. Pilen satt i afgudabelätets
hufvud. Så gjorde han med ett dristigt skott hela
nejden till kristen; ty hvem tror väl mera på gudar,
hvilka ej ens förmå straffa den, som gör dem till
mål för sina pilar?»

»Det var ett djerft skott», sade Vibjörn, »och
lär du dermed vilja säga mig, att få äro sina fäders
likar nu för tiden.»

Gubben log, men svarade ej, och ynglingen fortfor:
»Jag ville draga ut ur landet och förvärfva mig ära
och gods, så som mina fäder fordom; men då säger min
moder, att det är
långt bättre att stanna i landet, odla sin jord,
dyrka sin Gud och vara nöjd, och fader min ler blott
och säger: Blif först en man. Är det då ej dådet,
som fostrar gossen till man?»

»Fosterson», sade gubben, »sedan lång tid har jag
ämnat dig skepp och gods, om du ville fara ut på
handelsresor, och har jag nu sport att ett skepp
ligger fullt rustadt till färd icke långt härifrån,
och är det sagdt, att halfparten i skeppet är fal,
och mitt råd är, att vi köpa det ännu i morgon.»

Skeppet blef nu köpt och jag såg ynglingen, glad
och full af mod, säga sina fränder farväl. Jag såg
hans moder fästa om hans hals en helig skyddsbild
och hviska i hans öra sitt sista afskedsord. Jag såg
hans fader lemna honom en dolk till ett järtecken,
som han skulle bringa Väringa-drotten, hvilken en
gång, som landsflyktig yngling, gästat hans hus,
innan han drog till Holmgård.

Skeppet lyfte sina segel och flög som en väldig
hafljuse ut öfver vågorna, men hans moder lutade
sitt hufvud mot sina händer och utbrast: »Så säger
mig hugen ... han vänder aldrig åter.»

Men min tanke lemnade föräldrarne och flög öfver
hafven med Vibjörn -- först på handelsresor i
Bjarmaland. Här köptes gråverk och zobel, och
marknaden varade i tio dagar, men på den elfte
uppsade vikingarne freden, och blefvo då de varor,
som de gifvit i utbyte mot pelsverken, med våld
återtagna. Jag såg huru de plundrade tempel och
krossade afgudar, hvilkas smycken de röfvat. Jag
såg strider och vapenskiften i mängd, men min tanke
ilade, Vibjörn i förväg, uppför och utför de ryska
floderna ned till det Svarta, det »gästvänliga»
hafvet. Tanken ilade med strömmen i Bosporen och
stannade i Miklegård.

För min tanke låg Öst-Rom, den herrliga staden
på sina sju kullar, omgifven af hafvet på trenne
sidor. Der syntes i täflande prakt kyrkor med gyllene
dômer och kejserliga palatser med marmorkolonner och
mosaik-målningar. Der sträckte sig Hippodromen, 1100
fot lång, smyckad med den fordna grekiska konstens
skönaste skapelser. Der reste sig Triklinion,
kejserliga palatset, bland herrliga trädgårdar;
der höjde sig Hagia Sophia. Der låg då för min tanke
Konstantinopel, upptagande hela verldens rikedomar,
som från det Gyllene Hornet 
Konstantinopels hamn, tidigt af grekerne benämd
Chrysokeras.    Red. anm. 
strömmade i hennes
sköte, jordens skönaste stad, inför hvilken tvenne
verldsdelar täflande smycka sig och som tvenne haf
bada med sina vågor. Der låg den, sträckande sig
i badet, lik en österlandets drottning i vällustig
njutning, skön, men en fallen skönhet, förvekligad,
förslafvad, försjunken i laster, medan den skröplige
Constantin Monomachos satt på sin darrande tron vid
den åldriga Zoës sida, vaktad af lejde barbarer och
trolöse slafvar.

Otaliga skepp ila från Bosporen in i det Gyllene
Hornet, eller skynda derifrån åter ut i Bosporen. Det
skulle väl löna mödan att anställa en jemförelse
mellan dessa alla olika farkoster, tillhöriga alla
den då kända verldens nationer; men vi måste lemna
dem åsido, endast betraktande det, som förde Vibjörn
till målet för hans färd -- Miklegård. Skeppet är
måladt ofvanom vattengången, vimpelprydt och seglen
af färgadt tyg. I framstammen bär det bilden af ett
manshufvud och lyser af förgyllning. Tydligen önskade
Vibjörn att taga sig väl ut med sitt skepp, då han
styrde fram mellan Bosporens undersköna stränder; men
hans lilla farkost märkes knappast, der han, följande
krökningen af Europas kust, ilar med strömmen ned
till det Gyllene Hornet. Kanske var det derföre med en
känsla af sårad fåfänga, som nordens son för första
gången satte foten på Öst-Roms jord; men om så var,
qväfdes denna känsla snart af häpnad och beundran
öfver det nya, det sköna, som mötte hans öga.

Snart stod han vid det kejserliga palatset. Dess
sydvestligaste flygel -- Excubita -- var väringarnes
boning. Den norske konungasonen Harald Sigurdsson,
sedan Hårdråde kallad, var då anförare för en del
af väringarne, och järtecknet, som Vibjörn lemnade
honom från sin fader, förskaffade honom ett vänligt
emottagande. Harald gömde ännu
i sin hugkomst, huru gästvänligt Emund i sitt hus
upptagit den från Norge flyktande unge fursten. Han
skänkte sonen ett kostbart svärd, men dolken,
som Vibjörn bragte med ifrån hemmet, bad han att
få behålla.

Vibjörn blef nu en af väringarne. Med hvilka känslor
af innerligt allvar svor han icke sin ed om trohet mot
kejsaren? Det syntes honom, som vore han, han ensam,
nu ålagd att vaka för den åldrige mannens säkerhet
och skydda honom för fiender. Snart upptäckte han,
att sådana funnos öfverallt, att i hela det stora
riket fanns icke någon, som var kejsarens pålitlige
vän, men att fiender vaktade vid rikets gränser, bodde
i Konstantinopel och lurade kanske farligast inom det
kejserliga palatsets marmorväggar. Snart märkte han,
att Harald var föga att tro, och denna upptäckt
sysselsatte hans tanke, under det han långsamt,
med spjutyxan i handen, vandrade de för vaktgöringen
afmätta stegen i Triklinions vestibul och uppmärksamt
betraktade de med dyrbara marmorarter belagda väggarne
och det mosaik-målade taket. Hvilka planer för
kejsarens trygghet och sitt eget stigande uppgjorde
han icke, der han stod, stödjande sig emot spjutyxan
och lyssnande så, som om hvarje fiber i hans kropp
varit öra! Icke att kejsarens egen person drog hans
hjerta till sig, visst icke. Den åldrige vällustingen
kunde han endast förakta, men hans oförderfvade sinne
skattade troheten högst bland alla dygder.

Så förgingo småningom några år under enformiga
vaktgöringar kring kejsarens person, i palatset eller
på hans utflygter i Konstantinopels grannskap. Harald
Sigurdsson var ej längre anförare för en del af
väringarne, och sedan någon tid syntes han ej mera
i staden; han var försvunnen. Ingen visste, om han
fullföljt sin plan att återvända till Holmgård eller
om han ännu dvaldes någonstädes i Miklegård. Dofva
rykten gingo, att han förverkat kejsarens nåd
och försmäktade i fängelse eller funnit sin död
för de vilda djur, som underhöllos för spelen
på Hippodromen.

Det var en natt. Vibjörn stod utanför dörren till
kejsarens sofrum, vaktande med sin yxa i handen och
färdig att på minsta kallelse, vid minsta buller ila
till Constantins hjelp. Han visste, att eunukerne
hatade kejsaren och tydligare än vanligt hade folket i
Miklegård uttryckt sin harm, då kejsaren föregående
dagen mellan sin gemål, den åldriga Zoë, och
Skleräna, sin sköna älskarinna, visade sig i Hagia
Sophia. Vibjörn anade att något förestod, och han
väntade otåligt, medan nattens timmar skredo och djup
tystnad herrskade i palatset. Hastigt vände sig en
dörr på sina gångjern, och en qvinnogestalt, inhöljd
i en slöja af byssos, visade sig bakom Vibjörn. Så
snabbt och så ljudlöst rörde hon sig framåt, att
icke ens den spanande väringen förnam hennes närvaro,
förr än hon stod alldeles bakom honom och hviskade: »Ni
är tapper och trofast. Vill ni då rädda en olycklig,
som försmäktar i palatsets underjordiska fängelser?»

Vibjörn spratt till vid ljudet af denna röst. Han
vände sig om och stod ansigte mot ansigte med
kejsarinnans unga fränka, Maria.

»Följ mig», fortfor flickan och fattade hans hand,
»endast ett ögonblick!»

"Icke ett ögonblick kan jag lemna vakten vid kejsarens
dörr», svarade han.

Den unga qvinnan gjorde en rörelse af otålighet. »Den
helige Olaf befaller dig, att du skall bistå hans
broder», utbrast hon. »Låt en annan väring intaga
din plats!»

Vibjörn tvekade ännu.

»Hela palatset sofver», fortfor hon. »Kom, så visst
som du en gång hoppas på den helige Olafs förbön
hos Gud!» och hon omvred helt sakta nyckeln till den
kejserliga sängkammaren och stack den i sitt bälte,
»Det är ej längre tid att tillkalla någon annan»,
sade hon. »Kom!» och hon drog honom med sig till
andra sidan af salen, der en dörr öppnades liksom af
sig sjelf, och Maria med Vibjörn vid handen nedsteg
utför en mörk, endast af en liten lampa upplyst
trappa, Maria
tog lampan i handen och ilade snabbt men tyst utför
trappan, dragande Vibjörn efter sig.

»Hvem har sagt dig, att Harald dväljes i dessa
hålor?» frågade Vibjörn sakta.

»Den helige Olaf», hviskade Maria och lade derefter
fingret på sina läppar till tecken åt väringen att
vara tyst.

Då de nu vandrat en stund, stannade Maria, vecklade
hastigt upp ett starkt rep, som hon burit på sig,
lindadt om lifvet, satte lampan på golfvet och kastade
sig sökande ned bredvid den. Då hon funnit hvad hon
sökte, framdrog hon en nyckel, öppnade en lucka
i golfvet och tillsade Vibjörn att vara redo med
repet. Hon lutade sig ned genom luckan och utstötte
ett sakta rop: »helig Olaf!»

Derpå nedsläpptes repet, och Haralds tvenne följesmän
blefvo hvar efter annan upphissade. Slutligen skulle
Harald upphämtas; men nu rann det Vibjörn i hugen,
att han må hända vore i färd med att befria kejsarens
farligaste fiende, och han släppte åter sitt tag och
sade: »Svär mig vid helig
Olaf, att du icke, skall stå min herre efter lifvet,
då du kommer upp ur detta fängelse!»

»Narr», svarade honom Haralds stämma ur djupet, »är
det väl nu tid till eder?» och hans båda följesmän,
som först kommit upp ur hålan, lupo fram och drogo
honom upp, hvarefter alla skyndade uppför trappan
och Vibjörn åter intog sin plats vid det kejserliga
sofgemaket. I staden rådde ej längre samma tystnad
söm nyss. Från palatsets förgårdar trängde sig
dofva rop; folket hördes störta in på borggården,
likt böljorna af ett stormande haf. Den yttre vakten
var öfvermannad, folkhafvets böljor slogo redan mot
porten. Vibjörn hörde kommandorop på norräna-tunga,
han såg väringar kämpa mot egna landsmän i vestibulen
och trappan, och hän igenkände Harald Sigurdssons
starka stämma öfverröstande tusendens:

»Ännu ett Polota-SvarfEg.  Palats-fejning,  
en  väringarne medgifven
rättighet,  att vid  en  kejsares  död få  vandra
igenom palatset och tillegna sig såsom sitt, hvad de
då kunde komma öfver., mine män, innan vi lemna
Miklegård!»

Harald kämpade sig framåt. Snart stod han öga mot öga
med Vibjörn. »Motstånd båtar föga!» ropade han och
sprang in på väringen, men denne svarade honom ej,
utan sänkte blott spjutyxan mot hans bröst.

Nu fäktade de länge man mot man. Harald sökte till en
början blott afväpna Vibjörn; striden blef allt hetare
och tiden förgick. Vibjörn hade sin spjutyxa, men
Harald var starkare och långt mera vapenöfvad. I en
oförmodad vändning slog han med sitt svärd spjutyxan
åt sidan, trängde in på Vibjörn och sänkte sin dolk
i dennes bröst under orden: »Ingen undgår sitt öde!»
Det var just samma dolk, som han sjelf en gång förut
skänkt Vibjörns fader, såsom en tacksamhetsgärd
för åtnjuten gästvänskap, samma dolk, som fadern
återsände till honom, såsom ett järtecken, då sonen
drog till Miklegård.

»Tag icke hans lif!» mumlade Vibjörn bedjande,
då han ej mera förmådde strida och föll död ned
framför dörren. Öfver hans lik gick vägen till
kejsaren. Harald ryckte den
gamle ur sängen och skymfade honom, plundrade palatset
och skyndade derpå med Maria och sina skatter till
skeppen.

Upploppet var stilladt. Bestört genomvandrade
Constantin sitt sköflade palats och såg sina väringar
liggande radvis i vestibuler och trappor. Slutligen
kom han äfven till Vibjörns lik. Med dolken
i bröstet låg ynglingen lugn och leende på det
porfyrinlagda golfvet, som han färgat purpurrödt med
sitt hjerteblod. »Han var blott en barbar, men han
var trogen», hviskade kejsaren och sönderklämde
en tår i sitt öga ...                      

Men min tanke återvände till det hem, som Vibjörn
lemnat. Våren är kommen, våren i norden. Liksom
tvekande smälter isen från sjöarne och pilarnes
hängen titta fram. Palmsöndagen är inne. Vibjörns
fromma moder tänder ljusen framför Marie-bilden, ett
för hvarje af familjens medlemmar. Alla brinna klart,
blott det för Vibjörn vill icke mera brinna,



Indiska pagodträdet.
(Tillhör art. »Något om växternas rotbildning», sid. 10.)


Tiondemötet.
(Efter en genremålning af Bengt Nordenberg.)
det flämtar svagt och slocknar. Då förstår hon, att
hennes sons lifslåga icke mera brinner på jorden. Hon
tiger med sin sorg, men i nattens stillhet flyta de
tysta tårarne öfver den ende sonens öde.

År hafva förgått. Jag såg fadern åldrad och modern
med nedböjdt hufvud stå vid hällen, der jag stått,
läsande de då nyhuggna runorna, som Emund låtit rista
till sin son Vibjörns minne, då hans död »hos Greker»
af andra hemkommande väringar blifvit bekräftad. Jag
igenkände moderns fromma sinne i slutorden: »Gud
hjelpe själ hans.» Hon stod nu der, medan hennes
läppar upprepade bönen och rörde sig utan ljud,
och de varma tårarne droppade ned på runristningen
och kom den att synas ännu tydligare, medan månen
strålade på himmelen och nattviolerna doftade
... »Gud hjelpe själen» ...

»Gud hjelpe själen!» utbrast jag helt högt. »Han
var en barbar, men han var trogen» ...

I detta ögonblick var synen försvunnen. Jag väcktes
till verkligheten vid ljudet af min egen röst. Jag
förnam en känsla af kyla och märkte att jag stod
genomvåt i skogen. Månen sken öfver mig och jag
befann mig helt nära runohällen, hvars ormslinga
glänste af våta droppar. Var det regnet, eller var
det de ännu outplånade moderstårarne, som återkastade
månens strålar?                              ^

-th-


Något om växternas rotbildning.

Vi blicka med vördnad upp på den groflemmade furan,
som kämpat mot århundradens stormar och snö, vi
tjusas af den blyga linnéan, som nickar i skogens
dunkelgröna skygd, men begå dervid ofta samma
orättvisa, som i våra egna menskliga förhållanden,
då något väcker vår undran eller smeker vårt öga
-- vi glömma det undangömda, anspråkslösa arbetet,
för att skänka vår hyllning åt dess stolta och sköna
verkningar. Och likväl, det fördolda arbetet i jordens
sköte är det som knyter furans grenar och med jättetag
håller henne fast i marken; det tysta arbetet är det
som uppehåller den lilla skogsblommans fina stängel
och sprider rodnaden på hennes täcka kind.

Visserligen erbjuder växtens rot ingenting fängslande
för blicken, men också har den en annan uppgift, än
att flygtigt fägna ögat. Det synes som om skaparen
velat försköna det som är afsedt att betraktas
och nekat all fägring åt det som undandrager
sig våra blickar. Under det bladen på grenarne
behagligt vaja för vindens smekningar; under det
stammar, grenar och blommor kläda jorden i skön
färgrik drägt, fullgöra rötterna sina sysslor i
mörkret, beröfvade alla lysande färgskiftningar,
all regelbunden formskönhet. Dessa organer,
som blifvit så styfmoderligt behandlade, hvad
skönheten beträffar, hafva likväl fått några af
de vigtigaste förrättningarne i växtlifvet på sin
lott. 

Vare sig vi betrakta trädet, som
sträcker sin krona mot
skyarne, eller blomman, som höjer sig några tum
från jorden, så måste vi tänka oss en sällsam kraft,
som förmår att borra dess rötter ned i jorden. Inga
pålkranar, inga eggjern, ingen hacka eller spade
underhjelpa deras sträfvan att tränga nedåt, och
likväl arbeta de sig fram genom den hårdaste mark,
sänka sig i vatten, ja, spränga sjelfva klippan, för
att nå sitt mål. Denna instinktlika drift, som klokt
begagnar sig af hvarje fördel eller undviker hvarje
hinder, kunde fresta oss att med vissa naturdyrkare
antaga hos hvarje växt en själ, som tänker och handlar
för dess bestånd. Om man t. ex. vänder om en groende
planta och ställer den så att säga med hufvudet nedåt,
så dröjer det icke länge förrän stammen och roten
hafva vändt sig om, den förre för att sträfva mot
ljuset och den sednare för att sänka sig i jorden.

Hvad kan orsaken vara, som hos rötterna bestämmer
denna naturliga och oemotståndliga sträfvan mot
jorden? Vilja de undvika ljuset, hvars inverkan skulle
skada dem? Söka de fuktighet? Att ingendera delen är
fallet, visas genom ett enkelt försök. Vi lägga några
frön på en fuktig svamp, som vi instoppa i ett uti
båda ändarne öppet glasrör, och upphänga detta så,
att dagsljuset endast får belysa den nedre delen af
glaset. När fröna gro och skjuta rötter, skall man
snart få se huru rottrådarne nedstiga till glasets
undre del, der de blifva fritt hängande. Det är då
icke för att undvika ljuset som de sänkt sig nedåt och
icke heller är det för att söka fuktighet, ty i sådant
fall skulle de ju stannat i den fuktiga svampen.

Man har då kommit till den förmodan, att tyngdkraften
måste hafva något att beställa med rotbildningen,
och denna åsigt vinner sin bekräftelse genom ofvan
beskrifna experiment, som
ännu bättre åstadkommes, om man planterar fröna i en
med jord fylld låda, i hvars botten borras en mängd
hål. Rötterna tränga sig då ned genom hålen och blifva
hängande i luften. Den engelske fysikern Knight har
genom en enkel uppfinning bevisat riktigheten af
nämda förmodan och åskådliggjort jordattraktionens
inverkan på växternas rötter. Han inrättade ett
hjul på det sätt, att några små blomkrukor med
öppen botten fastbundos i liggande ställning vid
kanten af hjulet och med bottnarne vända ifrån
hjulets axel. Hjulet, som genom vattenkraft
sattes i rörelse i vertikal riktning, gjorde
hundrafemtio hvarf i minuten. Genom denna rotation
framkallades den kraft, som i mekaniken är bekant
under namnet centrifugalkraft, och dermed upphäfdes
äfven tyngdkraftens inverkan. Blomstjelkarne, som
under vanliga förhållanden vända sig åt himmelen,
d. v. s. tvärt emot tyngdkraftens inverkan, vände
sig nu tvärt emot centrifugalkraftens, det vill
säga åt hjulets medelpunkt. Rötterna, som under
vanliga förhållanden sänka sig i jorden, vände sig
deremot i motsatt riktning mot den kraft, som här
ersatte tyngdkraften, och sträckte sig rätt ut ifrån
hjulets medelpunkt.

Detta märkvärdiga experiment har sedermera upprepats
på så sätt, att man gifvit det kringsvängande
hjulet en horisontal i stället för vertikal
ställning. Blommorna utsattes derigenom för
tyngdkraftens och centrifugalkraftens samfällda
inverkan, och resultatet blef hvad man väntat:
de små rötterna togo nu en riktning midt emellan
den vertikala och den horisontala, under det
blomstjelkarne i motsvarande grad vände sig uppåt. Ju
hastigare hjulet kringsvängdes, desto mindre lutning,
visade rötterna emot jorden, och när hastigheten
blef mycket stor, strålade de alldeles horisontalt
ut ifrån hjulet.

Genom dessa försök är tyngdkraftens inverkan på
växternas rotbildning satt utom allt tvifvel. Låtom
oss dock icke glömma, att denna rötternas sträfvan
att sänka sig i jorden ingalunda är blott och bart
mekanisk. Vi måste äfven förutsätta en organisk
verksamhet, som tillkommer växten såsom lefvande
varelse. Rötternas yttersta spetsar äro alltid
försedda med liksom en liten mössa, bildad af
fina och mjuka celler; denna rotmössa är i främsta
rummet afsedd att uppsuga gaser och vätskor ur den
omgifvande jorden. Ingen mekanisk kraft skulle
förmå att neddrifva de mjuka rottrådarne i jorden;
blott den lefvande kraften förmår något sådant, och
förloppet vid växternas rotbildning ådagalägger blott
den innerliga föreningen mellan båda.

Ett af de märkvärdigaste exemplen på bildning af
s. k. luftrötter hos växterna erbjuder oss det
indiska pagodträdet, Ficus religiosa, Linn. Från
dess kraftfulla horisontala grenar nedskjuta här och
der smala luftrötter liknande tåg. Dessa närma sig
småningom jorden, liksom lydande dess dragningskraft,
och bibehålla sig lika smala ända till dess de hafva
rört vid marken. Men från den stund, då de i denna
erhållit fotfäste, få de nytt lif. De smala tågen
erhålla innan kort en betydande tjocklek och bilda
rundtomkring moderstammen en praktfull kolonnad af
bistammar, som uppbära ett vidsträckt grönskande
hvalf. De fromma bramadyrkarne pläga ofta ställa
sina gudabilder under sådana träd och i detta
fredliga tempel
tillbedja det högsta väsendet med anletet nedböjdt
och vändt emot Gangesflodens heliga vatten. Det är
detta bruk som gifvit trädet dess namn, som egentligen
betyder: det heliga fikonträdet.

Antalet af pagodträdets luftrötter är ibland mycket
stort och moderträdet frambringar stundom omkring
sig en ogenomtränglig skog af bistammar i alla tjocklekar. Det
finnes träd som räkna mer än trehundrafemtio gröfre
luftrötter, till hvilka sluta sig två- till tretusen
smärre. En indisk tradition förmäler att Alexander den
store på sitt krigståg hvilat under ett af dessa träd,
som ännu står qvar på stranden af Nerbuddah.

Bn.


Tiondemötet.

Nej, ingen som prosten kan ha det så lugnt, 
Han lefver på jorden ett lif det mest sälla. 
Det andliga sköter han med sin adjunkt, 
Med klockarn bestyr han det materiella; 
Och frun lägger för honom stekar och sås,
Och barnen de tända hans pipa, förstås.

Der sitter hans vördighet, klädd i kalott,
Så nyter i skinnklädda länstolens sköte;
Han blossar sin pipa och småler så godt,
Han tjenstgör i dag vid sitt tiondemöte.
Och med sina håfvor hans hjord träder fram;
Hvad ägg och hvad smör och hvad kalfvar och lam!

Här kommer en Nimrod med alla slags vildt, 
Han har ifrån jagten en kostlig historia. 
Ack, fågel kan stämma hvem helst litet mildt, 
Åt andlige skänker dess åsyn en gloria; 
Och snart mellan smörbyttor, fågel och ost, 
Som Moses i fordom han skiner vår prost.

Och klockaren synes rätt van vid sin sak,
Han luktar på smöret och känner på lammen.
Församlingen också får del af hans smak,
Är något för magert, man står der med skammen;
Men ges något rundligt, han nickar:  »galant!" 
Med fetstil i boken han präntar det grant.

Prostinnan sitt bästa med gummorna gör, 
Der fryntlig i pinnsoffan sjelf hon för ordet; 
Och dottern, den äldsta, serveringen för, 
Och kannan af silfver ju glänser på bordet. 
Det hela är lustigt; jag vet inte, hvad 
Det går åt adjunkten, som ej synes glad.

Han drömde må hända sig sjelf såsom prost, 
Der hägrade kanske en gång i hans hjerna 
En himmel af smörbyttor, fågel och ost, 
Med prostens Lovisa i zenith som stjerna; 
Men långt är det dit; han i andanom ser, 
Att när han blir prost, man ej tionde ger.

Må hända dock ädlare tankar han har, 
Må hända att fågel så högt han ej skattar, 
Den hägring han såg, att den renare var, 
Att kallet, det dyra, han djupare fattar -- 
Då, fast ej som prosten han har det så lugnt, 
Vår aktning vi skänka den magre adjunkt.

F. Barthelson.


En marmorgrupp af Rafael.

I linie med ryske kejsarnes boning, det så kallade
Vinterpalatset, vid Newa-flodens strand, sträcker
sig ett annat palats, benämdt Eremitaget, uppfördt
i renaste grekiska stil, med pelare af röd finsk
granit och kapitäler af Carrara-marmor, väggytor af
stuck, tapeter af purpursiden, golf af marmor, bord,
kandelabrar och vaser af de dyrbaraste stenarter från
Ural och Altaibergen, såsom jaspis, agat m. m.

Denna egendomliga byggnad och dess kostbara inredning
utgör en ram och infattning för de konstskatter,
taflor, bildhuggeriarbeten samt antiqviteter,
hvilka sedan Katarina II:s dagar blifvit samlade af
de ryska monarkerne. Försedda med riklig tillgång
på penningar, hafva de nämligen uppträdt på Vestra
Europas stora konstmarknad och der tillegnat sig de
bästa mästerverk.

I ett af Eremitagets mindre rum står för närvarande
uppställd en marmorgrupp, framställande en död
gosse buren af en delfin, hvilken på dubbelt sätt
fäster uppmärksamheten, nämligen dels genom sin
egendomliga skönhet och dels genom den numera
konstaterade vissheten, att detta skulpturverk
härrör från Rafaels hand. Vi lemna läsaren här en,
efter en autoriserad fotografi utförd, afbildning af
det märkvärdiga konstverket, hvars öden höra till de
intressantare bladen i konst- och kulturhistorien.

Man har bevarat ett bref, i hvilket grefve Baldassare
Castiglione (statsman och författare) skrifver
från Mantua den 8 Maj 1523 till sin intendent i
Rom, messer Andrea Piperario, följande: »Dessutom
önskar jag veta, om han (Giulio Romano) ännu äger
den marmorgosse, som Rafael förfärdigat, samt sista
priset, för hvilket han vill sälja denne».
Detta bref intygar alltså att
Rafael skulpterat en gosse i marmor.

I en af den romerske bildhuggaren Bartholomeo
Cavaceppi år 1768 utgifven samling kopparstick
öfver af honom restaurerade statyer, byster och
basreliefer, läses vid pl. 44 följande upplysning:
»Delfin, som återför till stranden en gosse,
som delfinen med en af sina simfenor ofrivilligt
sårat till döds, under det att den för nöjes skull
bar gossen öfver hafvet. Arbete af Rafael, utfördt
af Lorenzetto och för närvarande tillhörigt h. exc. 
comthur v. Breteuil, malteser-ordens sändebud vid
Heliga Stolen.» Här meddelas, att Lorenzetto utfört
konstverket.

När Passavant år 1860 utgaf sitt stora arbete öfver
Rafael, var ifrågavarande grupp försvunnen. De
enda spåren deraf, som funnos qvar, var en i
Dresden befintlig gipsafgjutning, tagen i Italien
före 1768, af målaren Rafael Mengs, samt en mindre
god marmorkopia, som finnes i England. Den sednare
öfverensstämmer icke med det Mengska gipset, hvarken i
storlek eller andra detaljer. En gipsafgjutning fanns
äfven i Rom, dock utan att vara allmännare bekant.

Men Rafaels egen marmorgosse var i verkligheten icke
död; han lefde ännu. Direktorn för Eremitaget i
S:t Petersburg, herr v. Guédéonow, hade inhämtat
ur ett engelskt arbete om de sköna konsterna,
att en viss Lyde Browne i Wimbledon, omkring år
1789, försålt en honom tillhörig samling antika
skulpturer åt kejsarinnan Katarina II, för en summa af
tjugutretusen pund sterl., samt att tryckt katalog
öfver denna samling utkommit. Vid ett besök i London,
år 1867, fann herr v. Guédéonow i British Museums
bibliotek till och med två kataloger öfver den Lyde
Brownska konstsamlingen. I den
ena af dem lästes följande uppgift vid nummern 40: »Grupp 
af en död gosse på ryggen af en delfin, som håller hans hår 
i sin mun. Ett af Lorenzetto från Bologna, efter en teckning 
af Rafael från Urbino, utfördt arbete, som är att räkna bland 
de bästa moderna skulpturverk, enär det är af en beundransvärd 
skönhet; förut tillhörig baron v. Breteuil, malteserordens 
sändebud i Rom. Denna grupp framställer en 
tilldragelse, som omnämnes i Plinii den yngres arbeten.»

Död gosse, buren af en delfin. 
Bildhuggeriarbete af Rafael.

Kort derefter återfanns en dylik grupp i ett af 
Eremitagets »reservrum», der den stått sedan 1861, då den, jemte 
en mängd andra skulpturer, förflyttades dit från det numera 
obebodda Tauriska palatset, till hvilket den blifvit förd efter 
Lyde Brownska samlingens ankomst till S:t Petersburg. Det 
är klart, att gruppen är den samma, som omnämnes i 
Cavaceppis kopparsticksamling och i katalogen öfver de Mengska 
gipserna i Dresden; ty afgjutningen öfverensstämmer afgjordt 
med Eremitagets sköna marmorgrupp. Denna har alltså 
vandrat från Italien till England och derifrån till Ryssland, 
hvarest den till en början stått, undangömd i Tauriska palatset 
i Petersburg och sedermera varit »aflagd» i sjelfva 
Eremitaget, tills den slutligen, med tillhjelp af gamla kataloger, dragits 
fram i ljuset och ställts på en riktig plats.

Brefvet från grefve Castiglione, som var en af Rafaels 
förtroliga vänner, intygar att gossen blifvit skulpterad af 
Rafaels egen hand, hvilken ock, ovan vid att föra mejseln, 
huggit bort för mycket af hullet på högra sidan af gossens 
bröst. Förmodligen har lärjungen Lorenzetto utfört delfinen, 
efter mästarens teckning. Den egendomliga själfullt hulda 
stilen i hela kompositionen, mjukheten och finheten i 
enskildtheterna, äfvensom delfinens likhet med de delfiner, som 
förekomma i Rafaels bekanta, herrliga målning »Galathea», i Villa 
Farnesina i Rom, allt detta vittnar ojäfaktigt, att man här 
ser för sig ett skulpturverk af Rafael. I vårt Nationalmuseum 
finnes en gipsafgjutning deraf (n:o 1022 i katalogen öfver 
skulptursamlingarne). Gossens högra arm omfattar ännu i 
döden delfinens hals; den venstra, som hänger slappt ned, 
stödes af fiskens starkt krökta kropp. Benen hvila på den 
breda stjerten. Ur ett sår i högra delen af gossens bröst 
framsipprar blod. Hufvudet är tillbakalutadt, och smärta men 
på samma gång frid och oskuld läsas i de späda dragen.

					Emil v. Qvanten.


En göteborgsvilla.

Liksom i Söderns större handelsstäder, då dessa stodo 
på höjden af välmakt, konster och vetenskaper varmt 
omhuldades, så kan man med skäl säga, att äfven 
Göteborg, en af Nordens första handelsstäder, i denna riktning 
börjat utveckla ett lif, som häntyder på samma vackra nitälskan. 

En af de familjer, hvilka på ett berömvärdt sätt 
medverkat till detta sträfvande i Göteborg, är den Dicksonska, 
och en kommande skildrare af stadens odlingshistoria skall 
på många af dess blad träffa detta namn.

Den villa, som närstående teckning framställer, tillhör 
utan tvifvel i sin art det främsta, som någon enskild man i 
vårt land äger. Belägen i en af naturen jemförelsevis s
tyfmoderligt behandlad trakt, utgör den ett det vackraste bevis 
på hvad konst och kapital i förening kunna åstadkomma. 
Stället har ingen historia. Förgäfves letar man efter gamla 
minnen, som äro fästade vid denna plats. För några 
årtionden tillbaka funnos här blott öppna marker och dälder, 
der fondpartiet utgjordes af den gråa, kala bergskedjan.

Huru olikt är det ej nu mot förr? Vi inbjuda läsaren 
att med oss göra ett litet besök derstädes. Sjelfva vägen dit 
har sina behag. I den mån man närmar sig den trakt, der 
Öfverås är beläget, öfverraskas man af flera vackra 
landtställen, bland hvilka det Dicksonska Tusculum dock är det 
förnämsta.

Sedan vi passerat en hel rad af nya villor, Wilhelmsberg, 
Underås, Torp, Bö, Gårda, Jakobsdal med flera, som hvar för
sig vittna om smak och skönhetssinne, anlända vi till herr James Dicksons 
Öfverås.

Omslutet af en parkanläggning med sammetslika 
gräsmattor, doftande blommor och skuggrika trädgrupper, ligger 
det palatslika boningshuset. Uppfördt efter ritning af engelske 
arkitekten V. Bulnois, är byggnaden i och för sig en 
konstskapelse af framstående rang. I förbigående må nämnas, att 
ritningen vunnit pris inför en konstnärlig areopag i arkitektens 
hemland England.

Öfverås.(Teckning af C. S. Hallbeck.)

Att ingå uti en omständlig beskrifning af det inre, skulle 
må hända föra för långt, hvarföre vi här endast nämna att i 
hela inredningen röjer sig den bildade verldsmannens fina 
smak. Det är ej öfverdrifven lyx eller prål, utan allt är solidt 
och komfortabelt.

Något särskildt tafvelgalleri finnes ej, men här och der 
skådas större och mindre dukar, å hvilka läsas namnen Gude, 
Berg, Lerche, Lorch, Brandelius, Nordgren, Wahlberg, med 
flere. Bildhuggarekonsten representeras, bland annat, af Molins 
»Vattenbärare». En vacker och dyrbar boksamling inrymmes 
uti arbetsrummet.

Hvad som ytterligare i hög grad ökar det intresse, 
Öfverås erbjuder de besökande, äro de storartade anläggningar, 
som gjorts för odlingen af ädlare växter och frukter.
Helt visst finnas få motstycken härtill i vår nord, åtminstone 
hos en enskild man.

Man genomvandrar här flera glaspalatser, uti hvilka 
vindrufvor och ananas af sällsyntaste slag frodas, i andra åter 
i krukor uppdragna dvergträd, bärande de allra saftigaste 
och mest välsmakande äplen och päron, de sednare af ända 
till halftannat skålpunds vigt. Äfven finnas de ypperligaste 
aprikoser, persikor, fikon, mandlar m. m., förutom i drifhusen 
uppdragna hallon och jordgubbar. Uti varmväxthusen, der 
palmer och ormbunkar stå i sin grönskande skrud, får man 
en erinran om tropikerna.

Mycken omsorg har ock egnats försköningar i de yttre 
omgifningarne. Den förr kala bergåsen är nu planterad med 
träd. Der uppspirar, bland hundratals af de ädlaste trädslag, 
en mängd af Pinusarter, såsom Amabilis, Nordmannia, 
Nobilis, Pichta, Cedrus Deodara, med flera, samt vackra exemplar 
af Cembratallen, Wellingtonia Gigantea, o. s. v.

Det är likväl ej ensamt genom den mångskiftande prakt, 
som framstått genom ett rikt flöde ur Floras outtömliga 
ymnighetshorn, söm denna välordnade »plantage» i städse 
nya öfverraskningar anslår fantasien och fängslar sinnet. Se 
der blott! -- Under några lummiga trädkronor mötes ögat af 
ekorrars lifliga språng inom en tempellik gallerbur, der åter
sorlar ett springvatten, och der, i dammen, simma änder i 
långa rader eller vagga och snattra i gemytligt hvardagsglam 
vid dess rand, under det svanor röra sig framåt med 
förnämt behag.

Det ovanligaste, i sitt slag mest egendomliga, åtminstone 
inom vårt land, är dock ett slags palats, om vi så få 
benämna det, ett palats en miniature, äfven det med sin 
särskilda, i motsvarande skala utförda parkanläggning. Det är 
någonting »i smaat, i meget smaat», men kolossalt ändå -- 
ett hönshus. Så ståtligt ter sig ock »husets» arkitektur på 
afstånd, att man först på närmare håll fattar, att här blott 
residerar fjäderfä. Och då man skådar dessa stolta tuppar, 
med högburna kammar, med sina i alla regnbågens färger 
prunkande fjäderbeklädnader, bland skaror af näpna höns 
med herrskarelater röra sig på de fina, sandade gångar, som 
slingra sig fram mellan yppigt löfverk, är man frestad tro sig 
se förverkligad några fantastiska scener ur en saga i »Tusen 
och en natt», se Österlandets sultaner i sina dyrbara drägter 
här, »i sycomorers och plataners skugga», lustvandrande i 
sina respektive seraljer -- bundne genom någon mäktig 
förtrollning.

En promenad till Öfverås belönar, som man ser, rikligen 
den gjorda mödan. Men innan vi lemna ställets prydliga 
gallerport bakom oss, hafva vi till sist ännu en sak, som ej 
bör förgätas. Vi begifva oss uppför några trappsteg, som 
leda till en terrass i parken, från hvilken man ser villans ena 
gafvelvägg tillsammans med tornet bilda byggnadens mest 
målande gruppering, och hvilken är den samma, som 
tecknaren i närstående illustration återgifvit. Vi fortsätta vår 
väg och komma snart till en annan trappa, som leder upp 
för det branta bergparti, hvilket, i förening med den yppiga 
vegetationen -- då man skådar villan nere ifrån parken -- 
likt mörka lockars krans omsluter den ljusa, eleganta 
byggnadens behagfulla fysionomi. Slingrande likt en orm, går 
vägen, med trappafsatser här och der, vidare utefter klippans 
oftast svindlande precipicer, tills slutligen uppe på högsta 
platån för den beundrande blicken öppnar sig en vidsträckt 
panorama öfver Göteborg och dess vackraste nejder. Denna 
punkt -- platån på klippan vid Öfverås -- är ock utan 
tvifvel den, som lemnar skönaste anblicken af »Götalandets 
perla», och när man härifrån, med den Dicksonska villans 
italienska renaissance vid sin fot, ser »perlan» utmed elfvens 
blåa, vattrade band -- när man här skådar i nästan 
förklarad glans den blomstrande handelsstaden, dröjer ock tanken 
gerna vid dess ädla, bildningsbefrämjande köpmannamagnater, 
och en jemförelse ställer sig osökt fram mellan staden vid 
Arnos strand, det prisade Florens, hvarest handelsfursten och 
mecenaten voro identiska begrepp.

					Mauritz Rubenson.


Gas- och fotogénkök.

Jag mins hvilken tid man i min ungdom nödgades
offra i köket, och huru mycket annat måste stå
efter för de så vigtiga köksbestyren. Skulle
kära far ha rakvatten, eller sade mor till om the,
nedtogos genast från spiselkanten flinta, stål,
fnöske och den bastanta bundten af qvarterslånga
svafvelstickor. Fnösket lades på flintan och så slog
man med stålet de grannaste gnistor. Mången gång
kunde man få slå länge och väl, innan det behagade
fnöskbiten att låta sig tändas. När omsider detta
skett, lades den i svafvel doppade stickans spets mot
fnösket, och nu ändtligen hade man eld. Sedan gällde
det att ha späntade torrvedsstickor eller näfver
i tillräcklig mängd, för att få eld i veden. Var
denna sur, blef det, trots stickor och näfver, dock
icke någon lätt sak att få den att tända sig; man
blåste af alla krafter, med kinderna utspända som en
kyrkengels, man arbetade i sitt anletes svett, gned
den kringflygande falaskan och röken ur de svidande
ögonen och blåste åter allt hvad ens lungor höllo ut,
tills det blef lif i brasan. Likväl åtgick ännu god
tid innan kopparpannans tjocka botten genomhettades
och vattnet bragtes i kokning. Brann icke elden
friskt nog, hände det ibland att vattnet blef rökigt
och således oanvändbart. Det måste då slås bort och
nytt påsättas. Huru mången gång har jag icke med
klappande hjerta väntat på en lycklig utgång af denna
långa förrättning!

Den första lindringen i dessa mödor åstadkoms genom
de smånätta fosforstickorna. Kom så uppfinningen af
jernspislar, hvilka, om just icke vedbesparande,
dock besparade den i spiseln sysslande obehaget att
bränna händer och ansigte mot en öppen låga. Den
tunga trefoten och de tunga pannorna, med fötter och
skaft af jern, utbyttes mot lättare kokkärl, afpassade
efter ringarne i spiseln. Detta var ett vigtigt steg
framåt i matlagningsdepartementet. Men äfven ett litet
hushåll, ja, en ensam person, måste dock fortfarande
ha sitt särskilda köksrum, sitt vedförråd för köket
och sin tjenare, om man icke sjelf ville göra upp
eld i den sotiga jernspiseln, som merendels alltid
ryker in, innan den hinner bli uppvärmd.

Vare detta dock icke sagdt såsom något förklenande
af de i många fall så ändamålsenliga, i större
hushåll oumbärliga jernspislarne. Men de hafva
fått sina mäktiga medtäflare, och dessa äro gas-
och fotogénköken. Hvilken beqvämare inrättning kan
man väl önska sig, än ett litet gaskök, som kostar
endast 5 rdr 50 öre, en tingest om tio tums diameter
och fyra tums höjd, lätt och elegant, som kan stå inne
i ens rum eller tambur och koka eller steka hvad helst
man önskar? Sammalunda med det något dyrare, ehuru, i
förhållande till sin nytta, billiga fotogénköket. Båda
äro ögonblickligt tända och lika fort släckta, och
oljan, bränslet, till hvardera kan beräknas kosta tre,
högst fyra öre i timmen.

Gasköken äga en starkt hettande låga, som utbreder
sig efter pannans form. På det lilla fyra tum
höga gasköket gräddas plättar, fortare och bättre
än i jernspiseln; likvisst bör man, när större,
tunga pannor och kittlar begagnas, sätta en trefot,
en liten mån högre än gasköket, öfver det samma,
emedan det annars kunde fara illa af att bära en
alltför stor tyngd. Dylik slags trefot förfärdigas
numera äfven af gasköksfabrikanten. Vill man koka
buljong, i en enkanns eller tvåkanns kittel, på det
lilla gasköket, fordras att man tvenne gånger fyller
på gasoljehuset. Ett större gaskök brinner oafbrutet
fem timmar. En pudding blir utmärkt god på gaskök,
om man först påsätter en kittel med vatten, och när
detta uppkokat, ställer formen
deri. Äfven kan man på dessa kök värma strykugnsjern, 
och få dem fullkomligt lika heta som på
strykugnen. Man får dock icke hålla på för länge; har
man tvenne gaskök, kan det ena få svalna utaf, medan
det andra brinner och värmer jernen. Det finnes ännu
ett tredje nummer gaskök, ett så kalladt »fickkök»,
som, jemte sina två små pannor, hvilka såsom en rund
dosa omsluta det lilla köket, verkligen kan bäras i
fickan. Detta brinner icke längre än en halftimme;
men under denna tid kan man med största lätthet,
äfven i större pannor än de köket medföljande, koka
åt sig ägg, kaffe, the, steka ett par biffstekar,
grädda en omelette m. m.

Till fotogénköket kan jag begagna hvad slags kokkärl
som helst, blott det går ned inom den till sjelfva
köket hörande plåtrundel. En glaspumpa till kaffe,
en stenkruka, en koppar-, en bleckpanna kokar der lika
bra, och lågan kan modereras efter behof. Fotogénköken
fordra mindre jemn tillsyn; likväl bör man akta sig
för att låta pannan koka öfver, emedan köket då far
illa och det uppstår os. Ett fotogénkök n:o 2 är
tillräckligt för middagskokning åt två à tre personer.

Till detta kök hör en ångkokare med trenne runda
bleckkärl, hvartdera om 30 kubiktums rymd, samt en
större form om 70
kubiktums rymd. I ångkokaren kunna anrättas samtidigt
trenne rätter mat, och dessutom kan man lägga
rotfrukter och grönsaker i tomrummen mellan de trenne
bleckformarna. Det behöfver ingen vidare tillsyn,
än att man beräknar tiden, så att icke vattnet i
ångkokaren eller oljan i köket tager slut, hvartill
åtgå fem à sex timmar. Annars kan man gå ut för hela
tiden och vid sin hemkomst finna -- middagen färdig.

Tack vare dessa gas- och fotogénkök, är en matmoder i
ett mindre hushåll eller ett ensamt fruntimmer icke
längre beroende af en tjenare. Man kan nu sjelf med
ringa besvär laga sin mat, och kan i följd deraf nöja
sig med en städerska, hvilken kommer på bestämda
timmar, såsom allmänna seden är i Frankrikes och
Tysklands större städer. Och huru angenämt är det
icke, att ej behöfva stå i ett vintertiden kallt
kök och der förspilla tiden, att helt och hållet
kunna slippa ett köksrum och den ofta kostsamma
vedåtgången der. Följande erfarenhet i detta afseende
må här anföras. För ett hushåll, som, under tiden
från vår till höst, begagnade jernspisel, kostade
bränslet, som åtgick till matlagningen, 60 rdr; för
grannhushållet, som under samma tid begagnade gas-
och fotogénkök, uppgick kostnaden för bränslet endast
till 15 rdr. Naturligtvis fordra de små köken en viss
omsorg och noggrannhet i skötseln, men detta ersattes
rikligen genom den vinst i oberoende, trefnad, tid
och besparing af en mängd kostnader, som de förmå
skänka. För husmödrar i mindre hushåll äro de en
verklig skatt, och derföre har uppmärksamheten på
dem här blifvit fästad.

Turdus Merula.


Furuskogen.

Se furuskogen, hur hög han står, 
Med stammar raka och smärta! 
Jag älskar honom se'n barndomsår, 
Det är så lugnt vid hans hjerta: 
Der bjöd mig sommar'n en pall så mjuk, 
Af ljungen virad med purpurduk 
I färger skiftande bjerta.

När ögat skådat sig trött uppå,
Hur menskor äflas och fika,
Mig lyster långt in i skogen gå,
Der alla stigar mig svika,      
Der ej af »menska» jag varsnar spår,
Men skogen högstämd omkring mig står
Och hör och svarar tillika.

Ej ens ett eko af verldens brus 
Når skogens djupstilla salar, 
Men det är något i trädens sus, 
Som läker och som hugsvalar: 
Det är ej tal och det är ej sång,
Men kanske begge på samma gång. 
Hvem har ej känt, hur det talar!

När löfven gulna på björk och alm,   
När stork mot södern sig svingar, 
När nordan, likt en begrafningspsalm, 
Igenom rymderna klingar: 
Se, furuskogen står grön ändå, 
En annan grönska han tyder på, 
Den ingen vinter betvingar ...

När jorden ligger så hvit och stum 
I vinternatten och drömmer, 
Och måne kall från de öde rum 
Sin glans på drifvorna tömmer; 
Hur mäktigt suset ur skogens bröst! 
Det tränger djupt, som en anderöst: 
Ditt hjertas tankar det dömmer ...

Men -- hur han glesnar för sköflar'ns hand,
Ack, det är sorgligt att skåda!
Skall Sverge blifva ett svedjeland?
Skall vinningslystnad få råda?
Tag, furuskog, tag i qvällens ljus
Min sång och blanda den med ditt sus,
Så klaga samfäldt vi båda!

Anna A.


Ungerska förhållanden.

»Från Pressburg kommer man in i ett annat land, och från
Pesth in i en annan verldsdel», lyder ett gammalt
talesätt, som på ungerska förhållandena i våra dagar
ännu bibehåller hela sin tillämplighet, trots alla de
förtroligare förbindelser, hvari Ungern under sednare
tider kommit till det vestliga Europa.

Magyarernas fjällomkransade land, genom hvilket Donau
plöjt sin jättefåra, som nu är en af Europas förnämsta
transportleder, är nämligen till stor del ännu ett
för oss främmande land, hvarom sagan berättat mer
än historien, fantasien mer än verkligheten. I
traditioner och seder, i
folkkarakter och natur, i institutioner och
föreställningssätt, i språk och litteratur möter oss
der mycket, som ej företer mer än helt svaga slägtdrag
med våra vanligare förhållanden.

Ungern kan sägas äga allt hvad i yttre måtto anses
som hufvudvilkor för ett lands lycka. Det fattas blott
verksamhetslust och ihärdighet hos befolkningen. Med
de tidsenliga kommunikationer, hvaraf landet i
sednaste tider allt mer och mer kommit i åtnjutande,
hafva visserligen främmande lediga kapital der sökt
och funnit en fruktbärande användning, och främlingar
hafva kommit och i flera riktningar tagit vara på,
hvad landets egna barn försmått. Andra omständigheter,
såsom den pånyttfödande andan hos österrikiska
styrelsen efter slaget vid Sadowa, hvilken nya anda
äfven sträckt sina välgörande verkningar till Ungern,
österrikiska monarkiens förnämsta kronland, hafva
ock bidragit dertill, att en bättre sakernas ordning
och gryningen till en bättre tid äfven i detta land
börjat. Men de industrigrenar, till hvilka landets
naturliga och rika hjelpkällor hänvisa, äro dock
fortfarande endast i utvecklingens första stadium,
och millioner sträfsamma armar och tänkande hufvuden
hafva i Ungern ännu stora fält för ett välsignelserikt
arbete.

Den  låga ståndpunkt, på hvilken befolkningen ännu
befinner sig, har flera orsaker, ej svåra att finna.


Ungersk domstolsscen.

En af dessa är, att Ungern bebos af ett folk,
deladt i olika nationaliteter med, kan man säga,
nästan oförenliga karaktersriktningar. Största
antalet, eller omkring halfva folkmängden, består af
magyarer, till hvilken stam öfvervägande delen af
den mäktiga adeln hör och hvilken utmärker sig för
en vacker och kraftfull kroppsbyggnad. Magyarernas
egendomliga drägt, som har likhet med den kända
modellen till husaruniformen, påminner om folkets
fordna nomadtillstånd, under hvilket karlarna
tillbragte en stor del af sitt lif på hästryggen. Den
öfriga befolkningen utgöres af kumaner och jazyger,
magyarernas nära stamförvandter, slaver, hvilka delas
i slowaker och ruthener, kroater och serber, tyskar,
der bosatta sedan tolfte århundradet, walacher,
judar och zigenare.

En annan verksam orsak till nämda tillstånd är
okunnigheten. Ingenting pekar säkrare på slafveri,
finare eller gröfre, än okunnigheten. Okunnighet är
den fullständigaste vanmakt, bäres den än af björnars
styrka. Det folk af skilda stammar, som bygger och
bor i Ungerns land, har genom bitter erfarenhet
fått hos sig dessa gamla sanningar inskärpta. Denna
befolkning har nämligen under sekler varit försjunken
i råa vanor, i grofva laster.

Civilisationen blir ej genast bofast, förvärfvande
hemortsrätt, fastän hon kanske på en gång finner för
sig på vid gafvel portarne öppnade till ett land,
der hon förut lefvat endast som snyltgäst eller varit
biltog förklarad. Bildningens herrliga träd står ej
med ens färdigt att löfvas, att blomma
och knyta frukt. Ehuru Ungern sålunda kan peka på
många af sina söner och känna sig stolt öfver deras
egenskaper, som vunnit burskap i hela den bildade
verlden, och ehuru Ungern numera går med stora steg
framåt och till den stora fonden af upplysning och
vetande i verlden lemnat ett icke obetydligt eller
värdelöst bidrag, så har likväl detta land, ej ens af
sina närmaste grannar, ännu vunnit större anseende,
än att hvarje resande icke gerna underlåter att
beväpna sig innan han öfverskrider gränsen.

Våldet sitter i knä på okunnigheten, lagtrots går
dermed hand i hand. Sådana kamrater bör man akta sig
att möta på landsvägen. Slipper man undan oantastad,
bör man prisa sin lycka; anhålles man, bör man vara
beredd att gifva svar
på tal. Härmed är icke sagdt att Ungern är ett laglöst
land. Det är framförallt icke laglöst numera. Men der
finnes likväl mycket gällande som »lag och rätt»,
som vår filosofi icke drömt om eller som vi för
länge sedan vuxit ifrån. Ungerns rättstillstånd
har länge varit ett »vildt romantiskt» tillstånd,
med hopade ämnen till röfvarromaner. Denna romantik
håller nu på att med rask fart försvinna. Reformens
flod sköljer bort det gamla och lemnar, liksom
Nilens öfversvämningar, en befruktad jordmån för
nya skördar.

Lagstiftningen, ehuru ännu mycket bristfällig, har
dock tagit ett långt steg framför lagskipningen,
som måste, för att vara rätt verksam, taga hänsyn
till många rådande föreställningssätt, enligt hvilken
grundsats den ungerske lagskiparen eller domaren, af
häfd och nödvändighet mera än af lag, också medgifves
en ganska vidsträckt latitud, hvarinom han fritt
efter omständigheterna får röra sig.

Hvad som ofta vållar en ransakningsdomare stort
bekymmer, är brottslingars vanliga taktik att ända
in i sista stund neka till den förbrytelse, för
hvilken de stå anklagade. Domarens hela konst och
fintlighet måste sålunda gå ut på att bringa dem
till bekännelse. Bland ett folk, der lagens makt är
orubbad och der rättsbegreppen blifvit ällmänt erkända
och omfattade, så att de reglera sammanlefnaden,
ställes domarens skarpsinnighet i detta hänseende på
vida lättare prof, än bland folk, der man ej räknar
så noga med tjufven.

I Ungern är det, såsom förut blifvit antydt, alls
icke ondt om frihetsbröder, hvilka hafva till
yrke att som objudna gäster lefva på sin nästas
bekostnad. När de hemsöka en trakt, så dröjer
det vanligen icke länge innan de komma på en viss
förtrolig fot med den bofasta befolkningen, som gerna
lemnar galgfåglarne en frivillig tribut af ett får,
en gris, en fläskhalfva eller dylikt, för att vara
fredad för obehagliga påhelsningar. För öfrigt blundar
man för hvad skälmarne förehafva. Derigenom beredes
domaren ofta de största svårigheter, när han skall
tvinga någon långfingrad herre till bekännelse,
ty bevisning är svår att åstadkomma. Han måste i
yttersta nödfall gripa
till medel, som i den humanare lagstiftningen blifvit
utdömda, och äfven i teorien blifvit det i Ungern, men
ännu i praktiken der bibehållas såsom en sista utväg.

Ur ungerska rättsväsendets historia skulle man
kunna berätta många drag, som i jemförelse med våra
förhållanden måste förefalla både egendomliga och
barbariska. Vi inskränka
oss likväl till förtäljande af följande händelse, som
vi för ej länge sedan funno relaterad i en österrikisk
juridisk tidskrift:

I en trakt förekommo ofta oordningar i
förening med blodiga slagsmål, i synnerhet om
söndagsaftnarna. Ordningens handhafvare stodo nästan
rådlösa inför de många klagomålen häröfver. De
kunde ej låta arrestera orostiftarne, ty det fanns
ej tillräckligt med fängelser. Icke heller kunde
domaren låta prygla dem, ty det förbjöd lagen på
det bestämdaste, och befolkningen var ej någon
vän af denna straffart, i synnerhet när det gällde
dess eget skinn. Då fann domaren på råd. Tvärtemot
seder och bruk, tvärtemot lag och häfd dömde han att
slagskämparna skulle mista sin ena mustasch. Saxen
eller rakknifven kom genast i gång, och inom kort gick
ett antal vilda sällar med skylten om sina laglösa
bedrifter i ansigtet. Man bör känna att ungraren
älskar sitt skägg som sin käraste prydnad, för att
förstå betydelsen af detta ambitionsstraff. Inom kort
blef trakten lika lugn och fredlig, som den förut
varit orolig och stormig. Mustascherna fingo också
i fred och ro återväxa.

Af annan art är det straff, som illustrationen
talar om. Här gäller det att frampressa namnen på
medbrottslingarne i ett djerft dåd. Den tredskande
missdådarens tummar hafva blifvit klämda mellan två
jernringar, vid hvilka han skall hissas i taket för
att bli öfvertygad om nödvändigheten af att tala
sanning. Hans kamrat skall underkastas samma öde,
om han ej tar intryck af att blott se på.

Detta är helt enkelt tortyr, och vi vända oss med
afsky från den ohyggliga metoden, ovärdig vår tids
humanism. Sådana ransakningsmedel, som ej sällan
förekomma i Ungern,



Wasa-Monumentet på Stensö. 
(Teckning af C. S. Hallbeck.)

äro dess bättre för oss främmande. -- I mensklighetens och 
upplysningens namn må man hoppas, att snart äfven i 
Ungern sådana våldsamma medel skola komma ur bruket, liksom 
de der länge varit förvisade ur lagen.

				E--g.


Wasa-Monumentet på Stensö.

	Gläds, Kalmar!  Se, Wasa är kommen på hafven
	Med endast sitt mod och med pilgrimsstafven;
	På Stensö, i aftonens brand,
	Han ligger i bön på din strand
	För sitt älskade, blödande fädernesland.

			Nybom.

Det var året 1518. Efter det misslyckade anfallet på
Stockholm och nederlaget vid Bränkyrka återvände
omsider Christian sent om hösten, svekligen
medförande de svenska ädlingar, som Sturen på god
tro tillsändt honom såsom gisslan, och bland hvilka,
såsom vi veta, äfven Gustaf Eriksson Wasa befann
sig. Förbittrad öfver de lidna motgångarne tänkte
nu konungen endast på hämd. Bannlysningsdom var
från Romerska stolen uttalad öfver svenska folket
och dess älskade herr Sten, och det lämpade sig
ju förträffligt, att låta den hatfulle, omilde
Christian blifva den, som skulle sätta domen i
verkställighet. Till det ändamålet företog han
betydande rustningar och värfningar i snart sagdt
hela Europa, hvars mäktigaste furstar erbjödo honom
understöd, och hvars ryktbaraste krigare beredvilligt
lånade honom sina svärd. Och hvad hade väl Sverige
hvarmed det kunde möta denna öfvermakt? Svenska
folket stod ensamt, öfverlemnadt åt sig sjelf,
utan en tidsenligt rustad här, dock med en orubblig
förtröstan till Gud och sin rättvisa sak. Var det
väl blott fråga om att utestänga danske konungen
från Sveriges tron? Nej, här gällde det högre
intressen. Unionen hade slutligen bragt oss i den
belägenhet, att vår urgamla fäderneärfda frihet
och vår tillvaro såsom ett eget folk voro betänkligt
hotade. Det gällde här för oss ingenting mindre än
rättigheten att få förblifva svenskar!

Angreppet på Sverige började från tvenne håll och
syftade på dess båda vigtigaste punkter, Stockholm
och Kalmar. Danska flottan löpte ut i slutet af
Sept. 1519. Sedan Öland med Borgholms slott blifvit
eröfradt, slogs läger framför Kalmar, der emellertid
slott och stad hjeltemodigt försvarades af Johan
Månsson Natt och Dag, en son till Engelbrekts
mördare. Gynnad af den stränga vintern drog sig
andra afdelningen af den stora danska hären genom
Westergötland upp mot Stockholm. Den påpasslige
Sturen mötte fienden vid Bogesund (det nuvarande
Ulricehamn) den 19 Jan. 1520, men blef i drabbningen
dödligt sårad, och hans tappra folk måste draga
sig tillbaka. Dock skulle nog de framträngande
danskarne fått bita i gräset i Tivedens hålpass,
hade icke Erik Abrahamsson Lejonhufvuds förräderi
visat dem vägen. Följden af detta nesliga dåd blef
för de svenska skarorna upplösning och flykt, och då
midt under detta Sture dör af sitt sår, den 9 Febr.,
afslutas stillestånd, och på en herredag i Upsala
väljes Christian till Sveriges konung.

De första dagarne i Maj anlände Christian sjelf
med sin flotta till Kalmar, men kunde ej förmå den
redlige Johan Månsson till dagtingan. Qvarlemnande
Severin Norby med en del af fartygen, afseglade
dä konungen till Stockholm för att låta hylla sig,
men icke heller der ville man taga emot
honom. Först i början af September kunde Sturens
hjeltemodiga enka Christina Gyllenstjerna genom
öfvertalande löften lockas att till honom öfverlemna
slott och stad. Kalmar hade då redan i Juni öppnat
sina portar för Severin Norby, sedan Anna Bjelke,
enka efter den i Maj aflidne Johan Månsson, genom den
tyska slottsbesättningens vankelmod och trolöshet
sett sig nödsakad att uppgifva den gamla fasta
borgen. Det var således tvenne qvinnor, som i det
längsta åt fosterlandet bevarade dess båda starkaste
och vigtigaste fästen.

Under detta olyckans år befann sig Gustaf Eriksson i
Lübeck, dit han, efter sin flykt från Kallö slott,
i September månad 1519 begifvit sig för att söka
skydd. Hans enda tanke och begär var nu att kunna
hasta sitt fädernesland till hjelp, och man kan lätt
förstå, hvad han måste hafva lidit under den tid
af overksamhet, hvartill han dömdes genom Lübecks
förpligtelse till Christian, att under ett halft år
icke sätta sig i förbindelse med Sverige. Omsider,
i Maj månad 1520, lyckades han hemligen medfölja ett
handelsfartyg, och, trots Severin Norby, hvilken då
som bäst kryssade i sundet framför Kalmar, landstiga
på den blott en half mil söder om slottet utskjutande
landtungan Stensö. Detta skedde om aftonen den 31
Maj. Ljuset i Anna Bjelkes fönster på Kalmar slott
ledde hans steg, och snart tryckte han sin fränkas
och själsfrändes trofasta hand.

Det var för att bevara och fira minnet af den
skickelsedigra stund, då Sveriges befriare första
gången efter sin ofrivilliga fångenskap satte sin fot
på fosterjorden, som på landstigningsplatsen blef
rest det vackra gothiska jernmonument, af hvilket
konstnären här gifvit en tilltalande och trogen
afbildning Redan långt förut fanns ett minnesmärke på
platsen. Då nämligen Ludvig den XVIII, under sin
landsflykt, på hösten 1804 kom till Kalmar, besökte
han äfven Stensö. Framkommen till stället, föll han
rörd på knä och gjorde i sin plånbok en anteckning på
latin, hvilken han anhöll att på sin egen bekostnad
få inhuggen i ett stort vid stranden liggande
stenblock. Hans begäran blef naturligtvis uppfylld,
och en inskrift på svenska blef tillagd vid sidan af
hans latinska. De båda inskriptionerna lyda sålunda:

GUSTAVO IV ADOLPHO FELICITER REGNANTE
APPULSUS
GUSTAVI I. LIBERATORIS REGISQVE SVECIAE
DIE XXXI MAJI A:o MDXX LOCUM 
UT TANTI VIRI VEL GRESSUS COLERET
LUDOVICUS XVIII 
REX FRANCIAE ET NAVARRAE
A REGNO AVITO PULSUS 
IN SVECIA VERO NON EXULANS
SED 
GRATISSIMO HOSPITIO FRUENS
INVISIT 
KAL: OCTOBRIS MDCCCIV.

HÄR
LANDSTEG KONUNG GUSTAF DEN FÖRSTE
DEN 31 MAIJ ÅR 1520
DA HAN TILL FÄDERNESLANDET ÅTERKOM
STÄLLET BESÖKTES D: l OCTOBER 1804
UNDER
KONUNG GUSTAF DEN IV ADOLPHS 
LYCKLIGA REGERING
AF.
FRANKRIKES ÖFVERGIFNE KONUNG 
LUDVIG D: XVIII
HAN
LEMNADE VID AFRESAN
MOTSTÅENDE SIN LATINSKA HANDSKRIFT
AT I STENEN RISTAS.
. Tillkommet genom frivilliga bedrag inom
landet, uppsattes det under ledning af intendenten
Ankarsvärd. Den 31 Maj 1851 föll täckelset, och bysten
med de välkända dragen stod der afhöljd,

“af folkets jubel helsad, 
blickande kring haf och frälsad 
strand samt bragdrikt slott och stad“,

såsom sången lydde. På fotställningens framsida läser
man inskriptionen

GUSTAF ERIKSSON WASA
ÅTERVÄNDANDE
UR TYRANNENS FÅNGENSKAP:
ATT BEFRIA FÄDERNESLANDET
FRÅN FRÄMMANDE FÖRTRYCK
LANDSTEG HÄR 
DEN XXXI MAJ MDXX

och på frånsidan:

TACKSAMMA
FOSTERLANDSVÄNNER
RESTE MINNESVÅRDEN
MDCCCLI.

Flera stora och vackra folkfester hafva sedan firats
på den minnesvärda platsen. Den förnämsta af dessa
hölls den 29 September 1860, då ortens invånare
talrikt samlades kring vården för att högtidlighålla
den store konungens trehundraåriga dödsdag.

J. R.
Från husslöjdernas område.

I.

Väfnader af aspträ.

Bland de egendomliga husslöjder, som så ofta påträffas
i afskilda bergstrakter, intager träväfveriet
i bergsbyn Alt-Ehrenberg vid Rumburg i Böhmen,
nära Sachsens gräns, en synnerligen framstående
plats. Under en resa till Wien, sistlidne September
månad, har jag, genom ett besök i nämda by, derom
inhämtat följande:

Konsten att tillverka väfnader af trä infördes
för omkring hundra år sedan i Alt-Ehrenberg af
en timmerman, som var der född och hette Anton
Menzel. Före denna tid sysselsatte sig invånarne
med att väfva siktduk af messings- eller jerntråd,
en husslöjd, som utöfvas äfven i Sverige, i Gnossjö
socken af Jönköpings län. Träväfveriet tyckes snart
nog hafva uppblomstrat i Alt-Ehrenberg. För närvarande
befattar sig dermed nästan hela befolkningen,
bestående af omkring 1,100 personer. En afkomling af
Anton Menzel lefver qvar i byn och besöktes äfven
af undertecknad, som fann honom och hans familj
sysselsätta sig, jemte åkerbruk, med den från
stamfadern ärfda slöjden.

Råämnet, hvaraf ifrågavarande väfnader förfärdigas,
består af aspträ, qvistfritt och rakvuxet,
så att stockens alla fibrer löpa parallelt med
hvarandra. Ett så beskaffadt trä erhålles endast
af asp, som vuxit på fuktiga ställen, och äfven då
erhållas lämpliga stockar af icke mera än omkring
fyra fots längd. Mången gång händer äfven, att i
ett till utseendet fullkomligt rakvuxet trästycke
bildat sig begynnelsen till en qvist eller gren, som
då förorsakar krökning af fibrerna, hvarföre hela
stycket måste afläggas såsom odugligt. Vanligtvis
gifva trettio à fyrtio famnar aspved endast en famn
rakt, till väfnad lämpligt material. I anseende
härtill står ock priset på träet utomordentligt
högt. Man betalar nu för sådant i Alt-Ehrenberg
icke mindre än hundra à hundrafemtio gulden pr famn
(rhenskt mått), d. v. s. omkring etthundrasextio
till tvåhundrafyrtio riksdaler riksmynt. Kostnaderna
för det årliga träbehofvet i Alt-Ehrenberg uppgå
för närvarande till åttiotusen österrikiska gulden
eller etthundratrettiotusen riksdaler. Detta behof
betäcktes förut från de böhmiska skogarne, men nu äro
deras tillgångar alldeles uttömda, hvarföre råämnet
hämtas från ryska Polen. Jägmästarne i Österrike anse
aspen såsom ett skadligt ogräs i skogen och plantera
för den skull icke detta trädslag.

Upplysningsvis må nämnas, att herrar J. G. Liebisch
i Nixdorff och Anton Menzel i Alt-Ehrenberg, Böhmen,
med flera personer i samma trakter, uppköpa aspträ
af sådan beskaffenhet, som här uppgifvits. Till
vilkoren för leveransen hör, att det växande trädet
bör vara minst tio tum i diameter; att dess bark
genast efter fällningen borttages; att stockarne
klyfvas i två halfvor och deras inre urhålkas till tre
tums diameter. Ena hälften af leveransen får utgöras
af etthundratrettio, den andra af åttiofyra franska
centimeter långa trästycken.

Kommet friskt från stammen, kan träet genast
förarbetas, emedan det då ännu äger qvar
den fuktighet, som betingar den erforderliga
smidigheten. Det för längre tid sedan huggna och
följaktligen torrare träet måste före förarbetningen
tillräckligt fuktas och för den skull ligga ända till
tre fjerdedels eller ett helt år i vatten.

Det tekniska förfaringssättet för trätrådarnes och
väfnadernas åstadkommande är följande: Ett stycke
trä, om tre à fyra fots längd och en och en half à två
tums tjocklek (bredden är likgiltig), hyflas slätt på
alla sidor. Derpå drages öfver träets smalaste sida
en så kallad delare, ett verktyg, från hvars undre
yta framsticka fina knifvar på bestämda afstånd från
hvarandra, liksom pinnarne i en kratta. Delaren
drager sålunda ett visst antal fina, fullkomligt
parallela längdskåror i träets yta. Derefter
afdrages med släthyfvel från denna yta tre eller
fyra tunna spånor, hvilka genast som de komma ur
hyfveln sönderfalla i smala remsor. Dessa utgöra
den tillämnade väfvens trådar, dess ränning och
inslag. Trådarne kunna vara, allt efter som delaren
är inrättad, bredare och smalare, från en åttondedels
till och med en trettiotvåendedels tum. De kunna
äfven, genom hyfvelns skickliga handtering, hvartill
fordras handlag och öfning, göras utomordentligt
tunna, tunnare än ett postpappersblad.

Trätrådarnes tillverkning är den fullvuxna, manliga
befolkningens sak. Den upptager dock ingalunda all
dess tid. En man kan på en kort stund framställa så
mycket trätråd, som den qvinliga delen af familjen
behöfver för sina väfnader under hela dagen. Barnen
uppfånga och ordna de ur hyfveln framkomna trådarne
samt biträda sina mödrar eller äldre systrar vid
väfvarnes uppsättning. Varpen spännes, såsom för
hvarje annan väf, i en ram, med den skilnaden, att här
icke förekommer någon stock, på hvilken den upprullas,
enär ränningens hela längd är endast fyra fot. Man
har försökt skarfva trådarne, för att erhålla längre
väfstycken, men detta mötte alltför stora svårigheter
och försöket blef öfvergifvet. Inslaget verkställes
medelst en liten trästaf, svarande mot den vanliga
väfskytteln och försedd i ena ändan med en ögla,
hvarmed inslagstråden dragés genom varpen, hvarefter
den slås till med väfskeden.

Väfnaderna kunna vara af ganska olika slag, gröfre
och finare, enfärgade och mångfärgade, släta eller
utförda i fasoner efter omvexlande mönster. Här kan
stor skicklighet, uppfinning och smak utvecklas. De
i rödt och gridelint utförda fasonerade väfnaderna
erhålla, genom användande af anilinfärger, en
silkesaktig glans och täfla i praktfullhet med de
skönaste fruntimmers-klädningstyg. Några träväfvare
påtrycka de ursprungligen hvita väfnaderna färger
i fasonerade mönster; men dessa produkter kunna,
så väl i följd af de mindre rena färgerna, som den i
allmänhet brokiga anordningen, icke göra anspråk på
någon större uppmärksamhet.

Träväfveriet närmar sig den finaste halmflätningen,
och hvarderas produkter användas i många
fall på liknande sätt, t. ex. till mans- och
fruntimmershattar, barnmössor, finare korgar, mattor
att lägga under vaser eller lampor, jalusier för de
nedre fönsterrutorna, etuier, cigarrfodral m. m. En
stor del af uppräknade artiklar förfärdigas af de
händiga Alt-Ehrenberger-boarne. Tillverkningen af
hattarne försiggår helt enkelt på så sätt, att ett
vederbörligt tillskuret stycke väf pressas medelst
en jernring öfver en halfrund träklots. Trådarnas
böjlighet och elasticitet gör, att väfven antager
träklotsens form, utan att några veck eller
brytningar blifva synliga. Vid den sålunda erhållna
hattkullen fästes sedan brättet eller skärmen. Priset
på dessa hufvudbonader är otroligt billigt, från
femton till tjugufem à femtio öre.

De finare böhmiska träväfnaderna äro redan en af
hattfabrikanterna i Paris och Florens eftersökt
vara. Äfven i lyxindustrien hafva de funnit
användning. Konditorerna i Wien och Paris förfärdiga
af dem eleganta konfektskrin, som sedan med sitt söta
innehåll försändas öfver hela verlden.

Den egendomliga husslöjd, jag här beskrifvit,
förtjenar visserligen att äfven hos oss uppmärksammas,
enär den gifver en på samma gång inbringande,
snygg och behaglig sysselsättning åt familjens
samtliga medlemmar, företrädesvis åt qvinnorna och
barnen. Undertecknad, som inhämtat tillverkningens
detaljer, är ock villig meddela hvar och en, som
sådant önskar, närmare upplysningar om den samma.

Carl Ahlborn.
Ripan.

Högt uppe på de kala och ogästvänliga snöfjällen
lefver Fjällripan (Lagopus alpinus) och längre ned,
i vide- och björkregionen, Dalripan (L. subalpinus),
hvilken sednare dock, ehuru sparsammare,
förekommer ända ned till mot bygderna gränsande
skogsmarker. Under det fjällripan sålunda uteslutande
vistas i de högsta fjälltrakterna, är dalripan som
häckfågel spridd öfver hela Norrland och Lappland samt
delar af Wermland och Dalarne, och som strykfågel har
hon flera gånger blifvit anträffad långt sydligare.

Riporna höra till hönsfåglarnes slägte och kunna från
skogshönsen lätt skiljas derpå, att både tarserna
och tårna äro fjäderklädda. De hos oss förekommande
arterna lefva i engifte, fjällripan dock i inskränkt
sådant, hvarmed förstås, att hanen icke på minsta sätt
deltager i honans omsorger för ungarnes uppfödande och
vård, utan lemnar henne så snart hon börjat utlägga
äggen. Fjällriphanarne slå sig då tillsammans i
flockar och föra ett fritt och oberoende ungkarlslif
på fjällhedarne, för att först sedan ungarne blifvit
något vuxna åter uppsöka sina familjer, under det
dalriphanen, som en god och ordentlig äkta man egnar
och anstår, såväl denna tid som sedan ungarne blifvit
kläckta, deltager i familjeomsorgerna. Sedan ungarne
blifvit flygvuxna, slå sig flera familjer tillsammans,
och man anträffar dem efter denna tid i stora skaror.

Fjällripan är något mindre än dalripan. Den förra har en längd af
14--15 tum; den senare af 15--16 tum. Båda arternas
honor äro dock något mindre.

 Fjällripa i sommardrägt.

 Fjällripa i vinterdrägt.

Att här beskrifva ripornas drägt under olika tider af
året skulle blifva alltför vidlyftigt, enär de under
vår, sommar och höst uppträda i olika, högst brokiga
kostymer. Men
vinterdrägten är hos båda arterna rent hvit, med det
undantag, att båda könen hos dalripan hafva fjorton
stjertpennor, som äro svarta, med hvita spetsar;
hos fjällripan har hanen denna årstid ett svart band
emellan näbbroten och ögonen, och kan sålunda lätt skiljas från dalriphanen.

Båda arternas parning inträffar i medlet af
Maj. Fjällriphonan lägger derefter 8--12, stundom
flera ägg, hvilka till färgen äro rostbruna och
mörkfläckiga. Dalriphonan lägger 10--12 eller
flera ägg, rostgula och svartfläckiga; bådas
bon tillredas helt konstlöst på marken, under någon
videbuske eller i kråkriset, dock så försigtigt, att
man har ytterst svårt att finna dem. Då fjällriphonan
skall häcka, flyttar hon sig ned från de kala
snöfjällen till gränsen af videregionen, och då
ungarne blifvit kläckta, ännu längre ned, förmodligen
emedan ungarne här hafva bättre tillgång på för dem passande föda.

Ripornas föda består af bär, knoppar, späda blad
o. s. v. Ungarne uppfödas i sin spädare ålder
hufvudsakligast af insekter och larver. Om vintern,
då tjocka snömassor betäcka marken, utgör björkknopp
ripornas nästan enda föda, och man får då se dem
sitta i träden för att åtkomma den. Eljest sitta
riporna aldrig i träd, utan vistas både natt och
dag på marken. Då fara påkommer, så antingen trycka
de eller löpa undan, och blott högst ogerna flyga
de upp. Då fjällripan löper undan, intager hon
alltid en försigtigt smygande, nedhukande ställning,
dalripan deremot för kroppen mera högt och bär halsen
uppsträckt. De synas för öfrigt lita på sin färg,
som under nästan alla årstider är så beskaffad,
att de icke lätt kunna upptäckas. Om sommaren är
deras hufvudsakligen i brunt och grått skiftande
fjäderklädnad lika med marken, och då vintern kommer,
Parti af Visby. 
Stadens nordvestliga del, sedd från “Norra Klinten“.
(Teckning af C. S. Hallbeck.)
ikläda de sig snöns hvita färg. Utan denna naturens
visa anordning skulle riporna så lätt kunna uppsökas
och dödas, att deras slägte snart nog skulle tillhöra
traditionen. Ripan är nämligen föga skygg, och någon
större grad af misstänksamhet synes ej ingå i hennes
skaplynne.

Lektiden på våren är ripornas ljufvaste tid,
och vinterns besvärligheter och faror glömmas då
för kärlekens berusande lycksalighet. Tidigt på
morgonen och ännu medan nattdunklet hvilar öfver
nejden, börja hanarne låta höra sina frestande
locktoner, och länge dröjer det ej, förrän honorna,
öfvervunna af denna tjusande musik, gifva med
ett fint och blygsamt njau! tillkänna hvar de
vistas. Finnes då en krypskytt
i närheten, så kan han genom att härma honans läte
mycket lätt locka hanen till sig. Denne kommer då
med stolta låter och så kärleksdrucken, att han
saknar all tanke på fara. Det har sålunda händt,
att hanen, narrad af den hopkrupne skyttens falska
lock, sprungit upp på dennes hufvud, ja, satt sig på
sjelfva bösspipan.

Ripans kött är särdeles välsmakligt, i synnerhet på
sensommaren, då hon har bästa tillgången på föda och
då ungarne nyss blifvit fullvuxna. Jagten å såväl
fjäll- som dalripa är hos oss förbjuden från och med
den 16 Mars till och med den 10 Augusti.

Gubben Noach.

-



Parallel.

På kalla drifvan, der den låg
Framför mitt fönster, jag 
En liten siska sitta såg 
En mulen vinterdag. 
Hon sökte fåfängt efter frö 
Att stilla nöd och svält; 
Ty öfverallt låg endast snö 
Och vinterns frusna fält.

Du stackars siska -- tänkte jag --
Hvad nöd du pröfva får,
Att lida så hvarenda dag,
Hvarenda natt, som går!
Säg, hvarför du ej skyndat har
Till söderns rika trakt,
Der solen ler så huld och klar
Mot rosenlunders prakt?

Dock, siska, väl jag dig förstår: 
För detta kulna land 
Som mitt ditt lilla hjerta slår 
I trofast, stilla brand;
Och derför blef det ock vår lott 
Att dela köld och brist, 
Och lönas med den torfva blott, 
Der vi få -- multna sist.

Knappt tänkt, och qvittrande mot skyn
Hon flög, min lilla vän,
Och när hon svunnit för min syn,
Jag hörde henne än.
Då blef uti mitt qvalda bröst
Så underligt dervid;
Jag tyckte det var himlens röst,
Som bjöd mig tröst och frid!

Tack, siska, för den fröjd, som du
Mig visat vägen till!
När sorg och nöd mig trycka nu,
Ej mer jag klaga vill;
Men söka i en högre rymd,
Som du, mitt hjertas ro,
Och sjunga, fastän sol'n är skymd,
Uti mitt vinterbo.

E-h-d.

-

Visby' ringmur.

I.

Utan ringaste fara för öfverdrift torde man kunna
påstå, att ingen stad i Norden äger en så sällsam och
öfverraskande, en så på samma gång ålderdomligt och
vackert monumental karakter som den forna hansestaden
på Gotland.

Denna egendomlighet bestämmes ej endast af stadens
gammaltyska grundritning med smala, slingrande, här
och der med hvalf öfverbyggda gator, invid hvilka
ännu resa sig många smala och höga hanseatiska hus med
trappformiga gaflar; ej heller endast af den inom ett
så trångt område förvånande mängden af väldiga och
sköna tempelruiner, utan äfven, och i synnerhet,
af den ännu till största delen qvarstående,
storartade, om de gamle Romarnes stadsmurar påminnande
befästningen med ringmur och torn.

Så väl inifrån staden (t. ex. från »Norra klinten»
eller från höjden af Helge-Ands-kyrkans ruin), som ock
från sjö- eller landsidan gör denna tornprydda ringmur
ett mäktigt intryck. Den begränsar och sammanhåller
stadens inre labyrintiska oordning, den ligger som en
hög kyrkogårdsmur, omhägnande de forne hanseaternas
tempel och grafvar, och de ståtliga tornen resa sig,
liksom prydnads-tinnarne på en romersk corona muralis
(murkrona), kring det i många blodiga bardalekar
med Danskar, tyska Ordensriddare, meklenburgska
Fetaliebröder, Lübeckare och Svenskar hårdt pröfvade
Visby.

Och inom ringmurens gråa ram bilda parker, promenader,
trädgårdar och små täppor (till antalet snart sagdt
lika många som husen i staden) med deras rika, vänliga grönska --
och nutidens boningar med deras anspråkslöshet och
ringhet den starkaste kontrast mot de ännu i sitt
förfall allvarligt högtidliga minnesvårdarna från
ett tidehvarf, då rikedom, skönhetssinne, katolskt
troslif och hanseatisk borgarestolthet täflade att
försköna den nordiska handelns dåvarande hufvudstad.

En stad med murar och torn -- en stad, som från sjelfva
stranden af det än spegelblanka, än stormupprörda,
alltid friska och herrliga hafvet höjer sig
amfiteatraliskt, och som derigenom erbjuder ett med
ens öfverskådligt och för alltid oförgätligt panorama
af ruiner och grönska, af förstöring och blomstring,
af forntid och nutid -- en stad med sådant skaplynne
och sådan belägenhet torde ej finnas mångenstädes
i Norden.

Det är från denna minnesrika stad, som en välbekant,
säker tecknare här skall meddela några trogna och
intressanta bilder.

Från den bergsklint, som sträcker sig genom staden,
har man åt flera håll storartade och egendomligt
förtjusande utsigter. Öfverallt synes, så långt
blicken når, det glänsande hafvet, och under klinten
ligger den del af staden, der tempelruinerna och
de trappgaflade medeltidshusen resa sig upp ur en
grönskande bädd af träd och buskar, hvilka under
den vackra årstiden vänligt undandölja mycket som är
skräpigt och skröpligt. Vid tanken på dessa utsigter
påminner sig författaren af dessa rader, huru han en
sommarmorgon för
flera år sedan vandrade på denna klint i sällskap
med en nyss anländ resande. Och när denne, från de
gröna brinkarna der uppe, fick se den monumentala
herrlighet, som låg utbredd för hans blickar --
ringmuren, öfver hvilken solen kastade ett skimmer af
guld, och de mångsidiga tornen och deras innandömen
dels i varma, klara dagrar, dels i milda eller starka
skuggor -- och den fortlöpande raden af spetsbågiga
nischer vid murens fot -- och de ståtliga ruinerna af
S:t Katarina, S:t Lars, S:t Drotten, S:t Klemens,
Helge-Ands-kyrkan, S:t Nikolaus samt den bibehållna
storartade, tretornade S:t Maria, alla liggande, snart
sagdt, i en linie och en hvar i pittoresk förkortning
och i solljusets förklaring -- när han på sidomurarne
och hvalfven af ruinerna samt omkring dessa såg den
yppiga grönskan, och i fonden det oändliga hafvet med
de hvita seglen . . . då kastade han sig, öfverväldigad
af öfverraskning, ned på marken och utstötte i
kraftiga ordalag sin själs förtjusning. Och det var
dock icke en svärmande yngling, som lefde ännu inom
fantasiens verld bland drömda idealer, det var en nära
sjuttiårig man, som egnat sitt lif åt lärda studier
och praktiska byggnadsvärf, det var bohuslänningen med
kämpalynnet, lunda-professorn Garl Georg Brunius. Han
egnade sedermera fem somrar å rad åt genomforskandet
och uppmätandet samt fem vintrar åt arkeologiskt
beskrifvande af Gotlands byggnadsverk från Medeltiden,
af hvilka mödor »Gotlands konsthistoria» (i tre delar)
är ett varaktigt minne. Och säkerligen hade den store
Carl v. Linné på samma plats erhållit det intryck,
som han (år 1741) med följande ord återgaf i sin
resebeskrifning: »Denna staden tycktes föreställa
sjelfva Rom i modell. Så många, så stora och så
präktiga kyrkor stodo nu, Öfver hela staden, taklöse,
af tider och omskiften brakte till rudera. Staden var
omstängd af en hög mur, uti hvilken voro åtskilliga
stadiga och gamla Torn, och omgifven med dubbla,
dock förfallna grafvar.»

Illustrationen framställer den vidsträckta utsigten
från norra delen af klinten. Längst till höger
synes den fyrkantiga, fordom väldigt befästade
»Norderport». Dess nedersta afdelning, med både utåt
landet och inåt staden spetsbågiga portöppningar,
består af tvenne särskilda, spetsiga hvalf. Å
utsidan finnas kring portöppningen fallrännor
för gallerverk. Till tornet ofvanpå de nyssnämda
porthvalfven leder en rundbågig dörröppning från
öster. Tornet har varit afdeladt i fem, inåt staden
öppna våningar, hvilket ännu -- liksom i de andra
tornen -- kan synas dels af utsprång och bärstenar å
sidomurarna för att uppbära golfbjelkarna, dels af
murhål, i hvilka sådana bjelkar haft sitt fäste. I
den första af dessa våningar finnes en spisel med
rökhål inne i muren. I hvarje våning har det funnits
smala gluggar för pilskott, men några af dessa
hafva sedan blifvit utvidgade för användning af
kärrebyssor. Öfverst har tornet haft tinnar eller
krenåer, såsom man kallar den tandlikt formade
öfversta delen af en fästningsmur, hvilka dock nu
till största delen äro förstörda.

Från denna stadsport sträcker, sig ringmuren sluttande
ned till stranden och prydes af fem höga torn, mellan
hvilka så kallade hängtorn varit anbragta. Af dessa
senare är dock endast ett i behåll. Längst ned ligger
hörntornet »Cames» Det  nämda hängtornet och Cames 
äro å teckningen dolda af trädgrupper.
, från hvilket vestra muren löper
ut, och af hvars torn »Jungfru-tornet» är synligt
längst till venster å taflan.

Den del af staden, som här synes, är den
nordvestligaste. Den blef år 1525 i grund plundrad och
bränd af Lübeckarne, som kommit för att på Kristian
Tyranns tappre och trogne amiral Severin Norby taga
hämd för all den skada, som hans från Visborgs slott
utrustade kapareskepp tillfogat deras handel, och
för att från hans folk eröfra nämda slott. Vid samma
tillfälle blefvo också kyrkorna i denna stadsdel
förstörda. Sedan dess har denna trakt blott till en
del blifvit åter bebyggd: mycket deraf består ännu af
åkerstycken och trädgårdar. Utanför norra mursträckan
ligga dubbla grafvar och
vallar; innanför, liksom ock längs hela nordvestra
muren, äro vackra alléer planterade. Och en vandring
der, i solbelysning eller månsken, under det att
man öfverallt och alltid hörer, huru de rastlösa
vågorna, som fordom gungat så mycken rikedom till
denna kust, invid den närbelägna stranden sjunga sin
gamla sång om vanskligheten af all jordisk makt och
lycka -- en vandring der är en historiskt-romantisk
lustvandring af oförlikneligt behag för en hvar,
som älskar forntida minnen. --

När byggdes Visby' ringmur?

Visby,   som   redan   på   1100-talet
var   en blomstrande stad   med   vidsträckta
handelsförbindelser,  betraktade sig -- oaktadt   ön
Gotland   erkändes vara ett skattskyldigt skyddsland
under Svea konung -- såsom ett i allo sjelfständigt
och af  kungliga   embetsmän   oberoende   samhälle.
Med säkerhet kan   man   derföre  antaga,   att det
rika och mäktiga svenskt-tyska   köpmannasamfundet
derstädes,  enligt tidens behof och sed, tidigt varit
angeläget om sin stads befästande. Att staden före
år   1288   var   omgifven   med   murar,   derom
har man historisk   visshet.    Nyssnämda   år hade
nämligen stridigheter uppstått   mellan   stadens
borgare och landtfolket, och såsom anledning
dertill   uppgifves,   bland   annat,  att den öfver
sina försvarsverk  stolta staden pålagt allmogen
nya tullafgifter för varor,   som   infördes.
Samtidigt   hindrade   Visby-boarne  allmogen,
att   till   öns   skyddsherre,  den svenske
konungen, få framföra   sina   besvär   och klagomål.
Deraf uppretades bönderne, och ett krig utbröt,
ofvannämda år, mellan staden och landet.    I den
första striden segrade stadsboarne; i den andra blef
segern oafgjord, och fredsunderhandlingar inleddes
mellan de   stridande   parterna.      Emellertid
hade   konung   Magnus Ladulås   fått   budskap
om krigsoroligheterna på Gotland och om   Visby'
borgerskaps  egenmäktiga tilltag att hafva befästat sin
stad.    Förnärmad   öfver  den brutna landsfreden
och allvarligt betänkt på att, androm till varnagel,
i tid stäfja den republikanska hansestadens högmod,
instämde konungen genast båda   parterna   till   sig
i Nyköping.    Enär hans stora makt och   stränghet  i
utöfvandet af sitt konungakall voro dem väl bekanta,
åtlydde  de ödmjukt hans kallelse.    Och meranämda
år,   1288,   Larsmesso-afton   i   Nyköping, måste
Visby' stads borgmästare och rådsherrar underteckna
en utförlig, ännu bibehållen, skriftlig förklaring,
i hvilken de erkände, att staden förbrutit sig emot
Sveriges konung genom att, honom ovetande och   på
eget   bevåg, hafva omgifvit sin stad med murar, och
genom   att   hafva   fört   krig   med   bönderne,
för hvilka förbrytelser   staden   förband   sig
att   till konungen erlägga tvåtusen   mark
rent silfver och trehundra mark i gängse mynt,
samt   att   icke   taga   hämd på bönderne, utan
till konungen hänskjuta   hvarje   tvist,   derest
icke en hastig öfvefrumpling skulle   tvinga   till
sjelfförsvar.    Dessutom   iklädde sig staden flera
andra hårda förpligtelser.    Och på dessa vilkor blef
den myndige   konungen  försonad.    Borgerskapet fick
sålunda, såsom   det   om denna förlikning heter i
Gråbrödramunkarnes i Visby »Diarium» tillstånd att
hafva murar kring sin stad.

I Strelow's (år 1533 utgifna) till stor del opålitliga
»Gotländska krönika» finnes den uppgift, att konung
Magnus vid nyssnämda tillfälle äfven skulle hafva
ålagt bönderne, att för den skada, de tillfogat
staden, uppbygga för hvarje ting (till antalet tjugu)
ett torn i stadsmuren. Denna uppgift om uppkomsten af
tornen (hvilkas antal anses hafva varit fyrtiåtta)
är dock icke trovärdig. Derom nämnes icke ett ord i
ofvan anförda förliknings-urkund, och för öfrigt --
då stadens borgerskap på eget bevåg omgifvit sig med
murar, och derföre af konungen blifvit dömdt till
stränga böter; så är det just icke troligt, att den
för konungamaktens upprätthållande och utvidgande
ifrige Magnus Ladulås skulle hafva ålagt allmogen,
att i betydlig grad förstärka den befästning, som
väckt hans misshag, och derigenom gifva ökad makt åt
en stad, hvars sjelfständiga lynne och frihetskärlek
han så väl kände.

C. J. Bergman.


Landskap i middagsbelysning.
Bäcken och flickan.

Middagslugn på fält och kullar, 
Ej en fläkt i skogens sal! 
Endast bäcken rastlöst brusar 
I den sommargröna dal;

Kastar sig från qvarnens dambord 
Öfver hjul och ekrar ned, 
Skummar strid kring mur och stenar, 
Ger sig en minut ej fred.

Sköna flickan tankfull dröjer 
Vid den svala bäckens rand, 
Stöder hufvudet mot handen, 
Hviskar tyst, med kind i brand:

»Stillhet rår i middagsstunden, 
Bäcken blott gör ständigt larm. 
Hvilken oro, hvilken längtan 
Klappar, bölja, i din barm?»

Bäcken svarar: »Hvarför, flicka, 
Darrar vemod i din röst? 
Hvarför jagar oron ständigt 
Hjertat i ditt eget bröst?»

Flickan suckar: »Skall jag yppa 
Dig hvad ingen annan vet? 
Skola du och jag hvarandra 
Anförtro vår hemlighet?

Jag den vilde gossen älskar, 
Längtar tryckas till hans bröst! 
Derför jagar så mitt hjerta, 
Darrar vemodsfullt min röst.»

Bäcken brusar: »Lika oro 
Gör, o flicka, ock mitt larm:
Jag det vilda hafvet älskar, 
Styr med längtan till dess barm!»

Middagsglans på fält och kullar, 
Ej en fläkt i lind och al, 
Bäcken blott melodiskt brusar 
I den sommargröna dal;

Och den sköna flickan dröjer 
Vid den svala bäckens rand, 
Stöder hufvudet mot handen, 
Drömmande med kind i brand.

             Emil v. Qvanten.

*

En julafton.

Teckning af Sylvia.

Just en julafton, då rimfrosten låg på träden och snön
knarrade under fötterna, hade Lisa gått ifrån hemmet
och hennes mor sagt henne att hon för alltid kunde
bli borta.

Var det också likt att hon ovilkorligt skulle
gifta sig med Nils Svensson, honom, som bara hade
ett torp och ej så mycket som en ko eller so eller
ett ordentligt bolster, och dessutom gamlefar att
försörja! Tösen var väl icke klok när hon höll i med
den orimligheten, till på köpet när sjelfva klockaren
i byn friade till henne. Att han var enkeman och
hade fyra barn, samt var litet glad och rödmosig på
bröllop, begrafningar och barnsöl -- vore detta väl
något egentligt skäl för att ej taga honom? Hade
han icke äkta silfverknappar i sin skjorta och i
västfickan en klocka, som pickade så att man på
långt håll kunde höra den, och en mängd vidhängande
berlocker på bröstet, hvilka skramlade bara han rörde
på sig samt för resten väl instoppadt i sitt hus och
fullt upp från källare till loft?

Att stöta lyckan bort och välja fattigdom och elände,
i stället för att sitta välbehållen och aktad till
döddagar -- låg det väl något förnuft häri?

Detta fann också ingen, och alla voro af en mening
om att Nils Svensson förgjort flickan.

Derföre -- sedan mor Elna på denna sak slösat ord
och sunda lärdomar och talat mera på tre månader än
hon tillsammanlagdt gjort i all sin tid -- så gjorde
hon ett sista experiment och kokade på nio sorters
örter en dryck, som hon lärt af »den kloka»; men då
dottern ändå vidblef sitt påstående, att endast hon
fick vara tillsammans med Nils, så kunde hon bära hvad
som helst -- då teg mor Elna och visade blott på dörren
samt stängde den sjelf efter henne, i det hon ropade:
»Våga dig aldrig mera öfver denna tröskel!»

Och mor Elna blef efter detta ensam, och så hade hon
varit i många år.

Om dottern talade hon med ingen och ingen talade med
henne om denna, och ändå visste modern att Lisa hade
svåra och bekymmerfulla dager och att mången gång
hennes barnungar ropat efter bröd, utan att hon haft
något att gifva dem.

»Det är rätt åt henne, hvarföre tog hon inte
klockaren!» var alltid slutet på tankarne, då dessa
föllo på Lisa, och det gjorde de ofta.

Något försök att få komma hem hade denna ej gjort,
ej heller någonsin bedt modern om en handräckning,
inte ens en höst, då Nils Svensson varit dödssjuk.

»Det är godt, hon kan undvara mig, hon väntar väl
på hjelpen, tills hon odeladt kan få hela arfvet»,
hade den gamla tänkt, då hon osedd hört pigan och
gårdsdrängen talas vid om mannens sjukdom, hvarpå
hon smällt till dörren, så att pigan i förskräckelsen
tappade grötslefven.

Sedan den julafton Lisa gick bort, hade mor
och dotter ej mött hvarandra. Torpet och moderns
hemmansdel lågo i olika socknar, och de sökte olika
kyrkor. Om detta icke varit fallet, så skulle kanske
båda hellre för alltid varit från Guds hus, än der
sammanträffat, ty de stammade från ett halsstarrigt
slägte, och så länge mor Elna tänkte: »hvarföre tog
inte Lisa klockaren!» och denna: »jag är nöjd, bara
vår Herre låter mig behålla Nils!» så fanns icke
någon utsigt till jemkning dem emellan. Om de ock
i sina hjertan hade en förespråkare för hvarandra,
så förnams dock ej hans röst, och ingen sände den
andre ett enda försonande ord. För öfrigt hade alla,
som sökt närma dem, af Lisa fått det undfallande
svaret, att, enär hon verkligen nu var så arm, skulle
det bara se ut som ville hon tränga sig på modern,
för att ligga henne till tunga. Mor Elna hade kort
afvisat försoningsförsöken med erinran, att hon blef
vid hvad hon en gång sagt.

På denna punkt stodo sakerna precist nio år på dagen
sedan Lisa begifvit sig bort. Mor Elnas köttgrytor
puttrade öfver elden i spiseln och lukt af flott
mättade luften i det rymliga köket. På qvällen förut
hade det försports att Lisa skållat ena handen,
då hon för helgen varit borta och bykt på herrgården.

»Hon kunde ha tagit klockaren!» tyckte mor Elna,
sin vana trogen. »Visst tar han sig kanske en och
annan gång en tår för mycket; men hon hade sluppit
sådana slafsysslor.»

Detta år föll julaftonen in på en söndag. Mor Elna
och gårdsdrängen voro de enda från hemmanet, som hade
tid att komma i kyrkan. Det hade redan ringt samman
och sången var börjad då de inträdde. De satte sig
på hvar sin sida om gången och hörde predikan och
sjöngo psalmerna till den sista. Men prostens son,
studenten, var uppe på läktaren och spelade orgeln
och angaf tonen.
»Klockarefar har i dag kommit full som en kaja
i kyrkan», berättade drängen, då de trädde ut på
kyrkbacken. »Det lär ha varit så regalt, att de med
nöd fingo honom in i sakristian, der han nu ligger
och sofver, och se'n mister han väl tjensten.»

Det var alldeles som om det hade kommit bly i mor
Elnas fötter och en hinna öfver hennes ögon. Hon
gick långsamt fram, utan att rätt se hvem hon
helsade på, ej heller tycktes hon höra prostinnans
uppmaning att vika in till prestgården och dricka
en kopp kaffe. Hon gick blott med tunga steg vidare,
och ändtligen var hon i sitt hem.

Den middagen talades mycket i köket medan man doppade
i grytan, men mor Elna hade hvarken sina öron eller
ögon åt detta håll. Hon sväljde den första biten af
sitt moljebröd tre gånger och ändå tyckte hon att
den satt qvar i halsen, och så ställde hon tallriken
orörd ifrån sig.

Den väg hennes tankar voro vana att vandra på, var som
igensopad; hon sökte få fatt de gamla spåren igen,
men slog alldeles in på en villoväg, från hvilken
hon icke hittade tillbaka.

Hon steg upp och fattade stora helgdagsschalen, som
hon glömt lägga tillhopa, vek den tillsammans så långt
hon kunde, rullade ihop den och strök den med handen,
sökte så kistlocket, famlade litet efter låset och
öppnade kistan.

Midt för hennes ögon stod ett par små kängor. Hon
hade gömt dem efter ett barn, som var dödt. Känslan af
att hon var barnlös hade aldrig så fallit öfver henne
som i denna stund. När tankarne någon gång förr på
detta sätt velat tränga sig på henne, hade hon jagat
dem bort med ett: »hvarföre tog hon inte klockaren!»
Nej, hon kunde nu inte rimligtvis hänga sig fast vid
föreställningen att, i händelse så verkligen skett,
saker och ting skulle omgestaltat sig till fröjd
och gamman.

Hon satte sig stilla på en stol, och när kyrkklockorna
så började att ringa, brast hon i gråt. Derpå reste
hon sig upp, ställde sig tätt invid fönstret och såg
ut. Solskenet glimmade in genom de små, grönskimrande
rutorna och lekte som guld på snön utanföre. En
skarp vind strök öfver fälten, gjorde musik omkring
husknutarne och ryckte emellanåt så häftigt till
i träden, att skuggorna dansade lustigt om på den
hvita snömattan. Några molntappar hängde midt öfver
hemmanet i tunga, orediga massor, men längre bort var
luften blå, klar och ljus. Der borta, åt det hållet,
hade hennes Lisa sitt hem.

Mor Elna började gå fram och tillbaka i kammaren
och tog sig före att stöka med något, som redan var
undangjordt; hon brummade litet om allt bråk, hon
hade till helgen. Derunder såg hon utåt. Solskenet
hade aldrig förr lockat henne så som nu, och inne
i kammaren hade det aldrig känts så tungt och hett
som nu. Derefter föllo hennes ögon på det stora
slagbordet, på hvilket en nymanglad duk var bredd
och der hon radat upp folkets julbrödshögar och blott
lemnat plats qvar för köttfaten och grenljusen.

»Hurudan helg komma Lisas barn att fira i qväll?»
Denna fråga kom så häftigt flygande på henne! Hon
stod orörligt stilla, det föll en tyngd öfver hennes
bröst och hon var till mods, som ville hon qväfvas.

Hon rusade till kistan igen, ryckte åt sig schalen
och svepte den om sig. Nej, hon kunde inte bära den
tyngden längre!

Och ut bar det, bort öfver fält och genom skog. Så
hade snön knarrat den dag, hon visat dottern bort,
så lummiga af rimfrost hade träden varit och så, just
så hade solen kastat sneda, tynande strålar. Men ändå,
huru olika då emot nu! Då hade hennes hufvud varit
tungt och hennes ben trötta -- nu var bröstet lättadt
och hon kände sig till mods som om hon trippade lika
lätt som gråsparfvarne der borta vid förstuguqvisten,
åt hvilka hon låtit sätta ut de vanliga halmkärfvarne
i julgåfva. När hon så såg på småfåglarne, brast hon
åter i gråt och tänkte på Lisas barn.

Nu slog hon in på en genväg. Den löpte i en dalgång,
der allt låg i skugga och ro; några bjellror pinglade
på afstånd och en insjö låg bunden en bit ifrån och
sken af glanskis. Hon gick äfven öfver den, följde
sedan dess sida, och isen smalnade allt mera utaf och
af insjön vardt snart blott en frusen bäck, befransad
med långa, glittrande istappar. Vägen var nu öppen
igen. Der uppe på en backe svängde en väderqvarn,
bakom hvilken röda tegelstenstak skymtade fram. Dit
upp skulle hon! Snart hade hon qvarnen till höger om
sig. Nu klef hon öfver stättan och så bar det af
nedåt igen. Då stannade hon en sekund och såg bort
till kyrkan, som låg ett stycke ifrån, sedan föllo
hennes ögon på ett litet snöhöljdt korsvirkes-hus. 
-- I det huset visste hon nogsamt hvem som bodde.

Deråt riktade hon sina steg och höll andedrägten
tillbaka, under det hon gick uppför kullen och in i
förstugan, der hon sakta öppnade dörren.

Der satt dottern vid fönstret och blickade ut, just
på den fläck, der molntapparne hängde. Det var åt det
håll der barndomshemmet låg. Månne hon tänkte på det?

Nu vände hon sig om och såg mot dörren. Hon reste
sig upp, en svag rodnad for som en blixt öfver hennes
ansigte, som lika hastigt blef dödsblekt igen.

»Mor!» sade hon och låg vid den gamla qvinnans
bröst. Länge stodo de så. Icke ett ljud hördes.

»Herre Gud, min tös!» och modern vaggade sakta
fram och tillbaka, med dotterns hufvud tryckt mot
sitt bröst.

Då stampade någon borta vid dörren. Det var gamlefar,
som kom med yxan öfver axeln ifrån skogen. Och efter
honom stormade in några barn, som skygga ställde sig
i en klunga borta i spisvrån, och de helsade på samt
kysste mor Elna först sedan Lisa med våld dragit
dem fram.

Här skolen I inte vara qvar länge, jag kan just
behöfva Nils, för att hjelpa mig bruka hemmanet»,
sade mor Elna, då den första stormen något lagt
sig. »Du har ju rätt snyggt omkring dig och barnen
äro hela och rena ... men huru är det med din hand?»

»Åh, den är bättre sedan jag fått oljetrasan omkring
den!»

»I det hela var det väl, Lisa, att allt gått som
det gått. Klockarefar är ett riktigt svin!» Och
härvid gret mor Elna och sade att detta gjorde henne
märkvärdigt godt.

Så tog hon upp det minsta barnet i sitt knä och
de andra ställde sig omkring henne och så talade hon
med dem om julottan och de många ljusen i kyrkan, som
skeno långt starkare än stjernorna, och orgelmusiken,
som ömsom dånade fram så att hon tänkte på domsbasunen
eller tonade så svagt och sakta, att hon undrade
om icke himmelens harpotoner vore just sådana. Och
gamlefar sade att hon talade så vackert, att han
tyckte sig redan vara i kyrkan, en anmärkning, som
mor Elna nådigt upptog, och barnen hviskade till
hvarandra om att ligga vakna hela natten, ty mor
Elna hade förmodat det man kanske icke vore god att
få dem vakna på morgonqvisten.

Nu varskodde Lisa, att hon såg far komma på långt
håll. Barnen rusade på dörren. De ville springa
emot honom, för att berätta den stora nyheten
att sjelfva mormor var kommen, på samma gång de
ville se på julgranen, som han förde hem med sig på
kälken. Gamlefar stultade också efter dem. Han hade i
förvirringen alldeles glömt att lägga ifrån sig yxan.

Men mor Elna tog det minsta barnet vid handen och
ställde sig i dörren.

Qvällsolen sken på trädet uppöfver henne, der
rimfrosten hängde i luftiga, blåhvita fransar och det
lyste här och der ibland dem som eld. Qvarnen gick
oupphörligen, och hvita, mjuka drifvor glittrade
på kullen, vid hvars fot och på hvars höjd några
boningshus reste sina hvitpudrade takåsar. Kyrkan
låg längre fram i dalsänkningen.

Mor Elna såg hoppfullt bort till den. Han, som
predikat den stora försoningsläran, vore nog nöjd
med det sinnelag, hvarmed hon nu tänkte fira Hans
åminnelsefest.
Svante Horn och Lindbom.

Berättelse af C. Georg Starbäck.

1.

Kaplanens spådom.

På Näs' kaplansboställe i Källeryds socken stod en
söndagsafton i början af Juni en ung flicka väntande
framför dörren till storstugan.

Der inne hördes ett samtal af tvenne högljudda och
befallande stämmor, medan från rummet till venster,
hvars dörr stod på glänt, man hörde en manlig stämma
halfhögt sjunga en psalm. Det var tvenne motsatser,
hvilka här lefde, och hvilkas yttringar nu liksom
skuro hvarandra just der den unga flickan befann sig.

I storstugan satt kaplansfrun, mor Sidonia, och
samtalade med sin dagen förut från Jönköping ankomna
vän, Elisabeth Corelia. Deras tal rörde sig om idel
verldsliga saker, och de talade så högt, att hvarje
ord hördes. I rummet till venster satt den gamle,
fromme kaplanen, mäster Gabriel Hagelman.

Flickan vid dörren var vacker, men öfver de stora
ögonen och hela det fina anletet låg en slöja af
vemod och räddhåga, och litet emellan trängde sig
tårarne fram i ögonen. Hon lyftade handen för att
öppna dörren, men så lät hon den sjunka igen. Hon tog
ett par steg utåt förstugudörren, som om hon velat
gå utan att fullborda sin afsigt, men så vände hon
om och lyftade åter handen, ehuru blott för att om
igen låta den sjunka.

Derunder tystnade psalmsångaren, men flickan märkte
det icke, icke heller huru tvenne innerligt fromma
och välmenande ögon, hvilka tillhörde ett gubbhufvud
med de ädlaste drag, oafvändt betraktade henne och
följde hvarje hennes minsta rörelse.

Slutligen öppnades storstugudörren. I det samma
försvann gubbhufvudet, men på tröskeln till storstugan
uppenbarade sig mor Sidonia. Det var en storväxt
qvinna med skarpa drag. Hennes ögon glänste så
hvassa ofvanom de knotiga kinderna, och nedom mössan
framstack det korpsvarta håret, hvari ett och annat
grått strå afbröt eller snarare förhöjde svärtan. Hon
liknade mera en utländska än en nordbo. Också var hon
af polsk börd, dotter af en fången polack. Huru hon
kommit att blifva gift med den fromme prestmannen,
det kunde ingen förklara. Men gift var hon, och den
hederlige herr Gabriel visste det nog, han.

När hon fick se den rädda flickan, som bleknade för
elden ur de bruna ögonen, fattade hon henne i armen
och utropade:

»Du lyssnar, din leda unge ... jo, jo, kunde väl tro,
att den dygden också skulle finnas bland de andra!»

»Ack nej, moder", bad flickan, »jag lyssnade icke,
men jag visste icke, om jag vågade afbryta edert
samtal ...»

»Såå, du lägger lögn dertill ... Gud nåde mig för
den ungen! Men jag skall väl till slut taga den onde
ur dig!"

Och dermed knuffade hon henne utom dörren, så
hårdhändt och hjertlöst, som om det varit en
brottsling. Knappt var det gjordt, förr än hon fick
sigte på dörren till kaplanens rum, och hastigt som
tanken sprang hon fram och slog igen denna, så att
hela huset skalf.

»Stackars Gabriel», sade hon derpå, under det att
läpparne darrade af den häftiga sinnesrörelsen,
»stackars Gabriel, han behöfver väl vara fredad från
att höra Märtas eviga klagolåt, han har nog af sina
egna barn, synes mig ... Så, syster Elisabeth, låt
oss nu fortsätta!»

Dermed tog hon Elisabeth Corelia under armen och
förde henne omkring på gården, ehuru der visserligen
icke var mycket att se. Detta var dock väl icke
hufvudsyftet, utan fru Sidonia hade ett och annat på
hjertat, som icke tålde att höras af lyssnare. När hon
slutligen kom fram dermed, skedde det så försigtigt,
som om hon varit rädd för sjelfva vinden. Syster
Elisabeth kunde med knapp nöd höra det.

Syster Elisabeth var ett långt och magert fruntimmer
med grå ögon och linfärgadt hår. Hon gick styf och
rak och förde sig som en välboren fröken. Det var
hennes rättighet, menade hon, fastän lyckan var blind,
och det var blott och bart lycka, ingenting annat,
som lyftat den med henne befryndade Durellska slägten
till makt och höghet. Men hon var sänd, det kände hon
inom sig, att rätta och godtgöra hvad lyckan i sin
blindhet brutit, och detta skulle hon göra. Derföre
hade hon kommit till sin barndomsvän, fru Sidonia på
Näs, för att med henne öfverlägga om de medel, hvilka
lämpligast kunde användas. Ty menniskan rådde icke
öfver sin lifslängd, och efter Elisabeth Corelias död
skulle ingen mera tänka på den orättvisa, som blifvit
begången, då den Coreliska slägten fick framsläpa
sitt lif i fattigdom och tysthet, under det att den
Durellska hade stigit till makt, anseende och rikedom.

Nu var denna slägt utslocknad. Magnus Durell med
sin fru och deras måg baron Krister Horn med hans
fru hvilade i sina förgyllda kopparkistor i familjegrafven 
i Källeryds kyrka. Magnus Durells bröder
och deras barn voro också döda och hvilade i sina
dyrbara kistor i Ludgos kyrka i Södermanland. Endast
Margareta Brita lefde qvar -- med skammen, brukade
Elisabeth Corelia säga, syftande på en omständighet i
hennes förflutna lif, som hon också visste att berätta
med vederbörlig färgläggning, fastän hennes döttrar
och deras män, kan tänka, höllo henne uppe och drogo
försorg om, att den fula historien nedtystades.

I många herrans år hade Elisabeth gått och grubblat
öfver verldens fåfänglighet och lyckans blindhet,
tills hon slutligen kommit till det fasta beslut
att våga ett afgörande steg, och så hade hon begifvit
sig på väg till Källeryd, som nu innehades af Magnus
Durells dotterson, baron Svante Horn, den gamle
karolinen. Här hade Elisabeth en barndomsvän på Näs,
och i hennes sköte ville hon nedlägga sitt hjertas
bekymmer och taga hennes skarpa hufvud till hjelp,
for att öfverlägga om sin djerfva plan, att spela
Källeryds säteri ur Svante Horns händer.

Härom hade de plägat råd allt sedan Elisabeths
ankomst, härom hade de drömt om natten och härom
talade de nu, när de gingo omkring och besågo
syster Sidonias lilla bo, som blef ännu mindre och
oansenligare, ju lifligare Källeryd och rikedomen
hägrade för deras tankar. Det var med anledning häraf,
som fru Sidonia nu hviskade i syster Elisabeths öra:

»Du skall göra något för Emerentia!»

»Gud signe dig, Sidonia lilla», genmälte Elisabeth,
»det begrips, att jag icke skall glömma din rara
Emerentia! Hvar är det snälla gudslammet?»

Gudslammet satt och smorde sig af hjertans grund med
det bästa, som stod att finna i mor Sidonias skafferi,
det vill säga hvad moster Elisabeth fört med sig som
vängåfva från Jönköping. Men modern svarade:

»Ack, det kära barnet sitter i andakt och betraktar
Guds ord! Hade jag icke min Emerentia», tillade hon,
»så vet jag icke, huru det skulle gå med mig!»

»Ja, min egen Sidonia, Herren delar sina håfvor,
det gör han!»

»Ja, och vi skola dela med oss af vårt goda, är det
icke så, Elisabeth? Ack hvad det kännes ljuft, när man
kan göra något godt! Och derföre, ser du, så tänkte
jag, efter som du i alla fall är ensam af din slägt,
att du skulle göra dig sjelf en glädje med att ...»

Emerentia kom springande i det samma. Hon ville dölja
sig bakom en björkbuske, när hon fick se modern och
hennes väninna, men måste på en vink af modern krypa
fram. Det var en skelögd, rödhårig flicka, med alla
later af en 
sjelfsvåldig uppfostran. Kring läpparne hade hon anklagande
märken efter sitt betraktande af, icke Guds ord
men Guds gåfvor. Elisabeth Corelia tog henne i sina
magra armar och kramade henne, hvarpå hon tryckte
en kyss på den fräkniga pannan. Fru Sidonia log så
innerligt godt dervid. Men Emerentia, som tycktes
fått alldeles nog af kärleksbetygelser, passade på,
så fort tillfället erbjöd sig, och sprang bort.

»Gif Emerentia Källeryd!» hviskade fru Sidonia
med tårar i sina moderliga ögon, fortsättande den
tankegång, som blifvit afbruten genom Emerentias
uppträdande.

Elisabeth Corelia flög till, så oförberedd var hon
på vidden af den hängifvenhet, som hennes väninna
gjorde anspråk på. Men hon insåg ögonblickligen,
att hon här icke hade något val, om hon i fru Sidonia
ville påräkna en hjelparinna, och hon hade i sjelfva
verket redan gått för långt för att kunna gå tillbaka
och sjelfständigt utsäga ett nej. Derföre svarade hon:

»Källeryd, ja Källeryd ... du menar, att jag skall
testamentera gården åt Emerentia?»

Fru Sidonia nickade, och så nickade Elisabeth igen,
och så var då den saken på det klara. De fortsatte
sin gång utåt vägen, som ledde til Källeryd. Men
under en hängbjörk, långt bort från kaplansbostället,
öfverst på en kulle, hvarifrån man kunde se Källeryds
kyrka och taken af Källeryds stora säteri, stod Märta
lutad intill en ung man, som höll hennes hand i sin.

»Var tröst, flicka», hviskade denne, »väl liknar du
styfdottern i sagan och väl är du utan både fader och
moder, men det onda skall hafva sin tid. Jag är också
styfson, och vet väl, att brödet från en styfmoders
hand är hårdt, men jag hoppas ändå. Jag har dock min
faders välsignelse med mig! ...»

»Ja, dig går det nog väl i händer, Sven!» sade Märta,
och tårarne runno så klara utför hennes kind.

De stodo en stund tysta i tankar, hvarpå Sven såg upp
med en blick, hvari han sökte inlägga mod och hopp,
och sade:

»Än ringen då, Märta, den gamla jernringen, du glömmer
då alldeles den?»

»Nej, det gör jag icke», återtog Märta, »men den
lycka, som den skall skänka, hon kommer sent.»

»Men hon kommer dock!» uppmuntrade Sven. »Tålamod
bara, min flicka, hon kommer dock, om icke förr,
så när jag kommer tillbaka om ett par år! Vi hafva
väl icke krig nu, då en ärlig gosse, med hjertat på
rätta stället, lätt nog kunde vinna lyckan, men det
är min fasta tro, att ännu kan man blifva lycklig
i Sveriges land, och när jag fått en vrå, der också
jag kan taga mig fram, då kommer jag hit och hämtar,
jag vet väl hvem, säg Märta ...?»

Hon   slog rodnande ned sina ögon utan att säga något.

»Men», fortsatte Sven, »du må en gång visa mig den
der ringen, om hvilken du talat så mycket och som
skall skänka dig lycka!»

»Skänka lycka? ... Det har jag icke sagt, men det
var min faders sista ord, att jag aldrig skulle skilja
mig vid ringen.»

Sven upprepade sin bön att få se ringen, men Märta
ville synbarligen ogerna efterkomma hans önskan. Dock
lät hon till slut öfvertala sig och drog fram en
liten svart snodd, hvarvid ringen hängde.

Det var en helt oansenlig, liten tingest af jern,
med en utplattad skifva på ena sidan. Sven fattade
den med hela utseendet af en, som vidrör en helig
klenod. Han vände den omkring och granskade den både
utan och innan.

»Märta! Flicka!» ropade han slutligen och fattade
Märtas hand, »der står Svante Horn i ringen!»

»Svante Horn ... ja, hvad mera, Sven?»

»Svante Horn skall göra din lycka!»

»Skall han?» frågade Märta och log åt den ifrige
ynglingen. »Nej, nej, Sven! Huru skulle han, den
bistre krigsmannen, hafva tankar för en stackars
flickas lycka?»

»Men så gå då till honom!»

»Gå till honom? ... Är du rent förryckt, Sven? Gå
till honom ... Nej, min kjortel skall icke förarga
den besynnerlige mannen! Dessutom kan det finnas mer
än en, som bär namnet Svante Horn.»

Sven hade dock sina tankar för sig, men det blef
dervid. Märta kunde icke få i sitt lilla hufvud,
att lyckan på den vägen skulle vinnas, och det syntes
ock otroligt, då man visste, att den gamle karolinen
Svante Horn på Källeryd icke talte att se en qvinna
på sin gård.

Men solen började sjunka i vester, och de unga måste
skiljas och gå, hvar och en åt sitt håll.

Då kom sakta framskridande på vägen nedanför kullen
den gamle kaplanen. Hans ögon lyste så milda, och de
grå lockarne lekte kring hans hufvud för vinden. Han
såg uppåt björken, der de unga stodo, och han nickade
så vänligt åt dem.

När de fingo se honom, skyndade de ned emot honom,
och han utbredde sina armar och tryckte dem till
sitt bröst.

»Gråt ej, barn», sade han och såg Märta i de
tårfyllda ögonen, »jag ser litet längre än du,
och du skall blifva lycklig, fastän du går arm ur
den gamle kaplanens tjäll ... Men hvad jag hafver,
det gifver jag, i det jag nedkallar öfver dig och
öfver eder båda Guds välsignelse!»

Den gode gubben var sjelf rörd, men hans rörelse
upplöste sig i ett mildt leende, så fullt af frid
och värma, som aftonsolen, hvilken bestrålade både
honom och de unga. Leendet låg ännu på hans läpp,
när han vände sig till Sven, som var hans son i ett
föregående gifte.

»Vi se hvarandra icke mera här i verlden, son»,
sade han, »men har du Gud troget i hågen, så mötas
vi en gång der på andra sidan ... Farväl, gosse,
och Gud vare hos dig!»

Dermed gick han, som om han ville skynda bort från
skilsmessans smärta.

En blick, ett handslag, och så skildes äfven Sven
och Märta. Men öfverst på kullen, bakom ungskogen,
framträdde tvenne skepnader, hvilka aftecknade sig
så mörka mot den ljusa bakgrunden.

De voro fru Sidonia och hennes väninna Elisabeth
Corelia.

*

2. 

Fienden kommer.

På Källeryds herregård gick baron Svante Horn, utan
att ana någon fara, allra minst från det håll, hon
verkligen skulle komma.

Det var en gammal karolin af äkta skrot och korn. Tvär
och bister i sitt sätt, gick han vanligen klädd
i sin gamla blå rock med messingsknapparne, som
han haft på fälttågen under den älskade konungen,
hvars namn aldrig kunde nämnas utan att han rätade
ut sin kämpagestalt och slog tillbaka sitt hufvud,
som om konungen sjelf stått framför honom och ropat
ett »gif akt!»

Han var nu sina femtio år och tjenstgjorde som kapten
vid Jönköpings regemente. Men han hade börjat som
ryttare vid Smålands rytteri. Från 1702 till den
olyckliga dagen vid Pultava var han med, och hans
kropp var bokstafligen betäckt af ärr, intygande,
att han icke sparat sig i striden.

I slaget vid Frauenstadt 1706 blef han så illa huggen
i hufvudet, att fjorton benskärfvor måste uttagas. Men
han blef dock läkt och skötte sin tjenst som förut
och svärdet bet lika bra. Ett par år derefter var
han ännu värre ute. Det var i slaget vid Seklaufa i
Lithauen 1708.

Han blef här med sin trupp anfallen och öfvermannad
af en otalig skara kalmucker. Karolinerna stredo på
vanligt vis, med en tapperhet, hvarom berättelserna
mera synas tillhöra sagan, än verkligheten, men
öfvermakten var för stor. Ett klubbslag drabbade
Svante Horns hufvud, och han föll till marken. När
striden var slut, gick hans dräng öfver 
valplatsen och letade efter sin herres lik och
fann det slutligen, men så godt som alldeles
oigenkänneligt. Bröstet hade fått en värjstöt, magen
var genomstungen af en pik och dessutom var hela
kroppen öfverhöljd af sår, hvilka alla den tappre
mannen mottagit, innan klubbslaget träffade honom
i hufvudet.

Men det var ej den första gången, som den trogne
drängen uppsökt sin herre på valplatsen och trott
honom vara död samt sedan vårdat honom, tills helsan
återkommit. Derföre skyndade han äfven nu att upptaga
kroppen och föra den i säkerhet till någon stuga
i närheten.

Han misstog sig icke heller nu. Lifvet hade ännu icke
lemnat den tappre krigaren, och under tjenarens vård
och af tillkallad läkare förbunden, räddades han
slutligen från döden. Men sex veckor låg han till
sängs under de svåraste plågor, sväfvande mellan
lif och död. Genom den igensvullnade munnen kunde
han endast förtära litet vin och mjölk, som drängen
insprutade genom ett halmstrå.

Så mycken kärlek, som drängen under denna tid visade
sin herre, förtjenade en högre belöning, än som denne
kunde gifva, och likväl strålade tjenarens öga af
glädje, när herren till sist kunde lägga handen på
hans axel och säga: »tack!»

Efter slaget vid Pultava och under fångenskapen i
Solikamsk i det östligaste Ryssland, fick drängen
ännu mer tillfälle att visa, huru ovärderlig han var
för sin herre, i det att han underhöll både sin herre
och sig genom sin skicklighet som sadelmakare. Han
arbetade och baronen sålde arbetet i staden. Sjelf
lärde sig Svante Horn under den tiden att fläta
korgar, men inkomsten för dessa var alldeles
för ringa, för att han skulle på den hafva kunnat
uppehålla sig. Icke under derföre, om sålunda mellan
herre och tjenare grundlades en vänskap, som varade
tiden ut.

Namnet på denne dräng var Daniel Lindbom.

Han hade kommit i baronens tjenst 1703, medan han
var i Polen. Efter tretton års fångenskap och tjugu
år efter sedan de lemnat fäderneslandet återsågo de
detta. Det var år 1722.

Baron Svante hade under hela tiden varit sig
temmeligen lik, butter och tvär, ehuru han med
tålamod burit sitt öde. Men många ord hade icke
vexlats mellan honom och Lindbom.

När de nu kommo hem till Källeryd, kallade baronen
första qvällen Lindbom inför sig.

»Nu äro vi hemma!» sade han.

»Jaha!» svarade Lindbom.

»Nu vill jag icke hafva dig i min tjenst längre!»
fortsatte baronen, och Lindbom drog på smilbandet.

Han kunde naturligtvis icke tro ett sådant tal. Men
baronen drog tillsammans sina ögonbryn och slog med
handen på sin långa värja och sade:

»Nej, vid mitt ärliga namn, du skall ej vara min
dräng längre!»

»Nådig herre!» stammade Lindbom.

»Eom hit, Lindbom!»

Lindbom såg tvekande på sin herre. Men denne tog ut
stegen fram till honom och slöt honom i sina armar.

»Så skall det vara, Lindbom», sade Svante Horn,
och den sträfve krigaren var rörd till tårar. »Näst
Gud har jag dig att tacka för mitt lif många gånger
om! ... Är jag icke en ärlig karl? Du har lappat om
mig och gjort mig hel, då jag var som en trasa, du
har födt mig och sörjt för mig ... Skulle du vara
min dräng? Nej, du skall vara min vän, min broder,
så länge Herren låter oss lefva tillsammans.»

Detta var ett tal, som Lindbom begrep ännu mycket
mindre, än det förra. Men han visste väl, att hvad
hans herre sade var sagdt på fullt allvar, och tanken
på den heder, som nu skedde honom, kom honom att
betagas af en rörelse, som för en stund nekade honom
tungans bruk.

När han något hunnit lugna sig, såg han sin herre i
ögat och sade:

»Detta talet är mig lön nog och gör mig till den
lyckligaste på jorden, men herr baron ...»

»Baron!» ropade Svante Horn och lade sina händer på
Lindboms skuldror, »säg du, Lindbom, jag släpper dig
icke med mindre!»

»Nå ja, du då», återtog Lindbom, »så här inför vår
Herre går det väl an ...»

»Det duger inför menniskor ock, Lindbom, det säger
Svante Horn ... och jag vill upprepa det inför
alla!»

»Och alla de höga grefvarne och herrarne ... ?»

»Och alla de höga herrarne i sina alongeperuker och
sina sidenkläder hafva icke gjort så mycket som så
för Svante Horn! Nej, äro vi vänner och likar inför
Gud, så vill jag ock, att vi skola vara det inför
menniskor. Jag tänker icke bedja någon om något»,
tillade han, »jag är herre på Källeryd, och jag
tänker gården skall kunna föda dig och mig lika bra,
som dina sadlar födde mig och dig i Solikamsk!»

Den stackars Lindbom kunde knappt få fram ett ord för
tårar. Väl hade han stundom tyckt, att den bistre
baronen kunde hafva kostat på honom ett och annat
vänligt ord, för all hans möda och allt hans arbete,
men en sådan belöning som denna gick så långt utöfver
allt hvad han kunnat drömma om, att han bokstafligen
stod som tillintetgjord. Svante Horn sjelf hade svårt
för att återhålla en rörelse, som han i sjelfva verket
ansåg opassande för en af kung Carls bussar.

»Se så, Lindbom, nu hafva vi den saken på det klara!»
sade han och slog den käre vännen på axeln.

Det dröjde mången god dag, innan Lindbom kom till
rätta med sig sjelf och kunde finna sig i sin nya
ställning, men det gick dock, och baronen sjelf
undanröjde i tysthet en och annan stötesten, som
kunnat föranleda Lindbom att glömma, det han nu icke
mera var tjenare.

Men vid de förtroliga samtalen om alla de öfverståndna
farorna, om salig kungen och hans tappre, så väl
de, hvilka offrat sitt lif der borta på Polens och
Rysslands slagfält, som de, hvilka ännu lefde och
återkommit från fångenskapen, glömde å ena sidan
Svante alldeles bort, att han varit herre, och å den
andra Lindbom, att han varit dräng. Då gick det godt
att säga du, ehuru Lindbom, när han talade med någon
annan, aldrig sade annat än: »nådig herren» eller
»herr baron». Intet kunde dock baronen rätt njuta,
om icke Lindbom deltog deri. De bodde i samma rum,
åto vid samma bord, redo eller gingo tillsammans,
och äfven när främmande kommo till Källeryd, skulle
Lindbom sitta vid Svante Horns sida.

Så hade nu snart trenne år förflutit. Svante Horn
och Lindbom sutto en qväll, det var måndagen efter
Elisabeth Corelias ankomst till Näs' kaplansgård, och
samtalade om flydda tider. Svante hade sjelf kommit
att nämna Aurora Königsmarks namn, och de voro som
bäst i farten att uttömma detta ämne, hvarvid, som
vanligt, när det var fråga om kung Carl, ett loftal
följde öfver honom.

»Jag skulle min själ hafva gjort på samma sätt»,
tillade baronen och skrattade, »det skulle dock vara
min största olycka, om någon qvinna toge sig det
orådet före, att finna vägen hit till Källeryd.»

I det samma öppnades dörren och Sköld, en gammal
gråhårig ryttare, steg in.

»Gud bevare öfverstelöjtnanten», sade han, »en,
som ser ut som en ryttare vid trossen, önskar tala
vid honom!»

»Så bed honom komma upp, hvad heter karlen?»

»Elisabeth Corelia!» blef det torra och korta svaret.

»E--Elisabeth ... hvad säger du karl ... hvad
heter ryttaren?»

»Jungfru Elisabeth Corelia!»

Baron Svante såg på Lindbom med ett uttryck i sitt
ansigte, som om den onde sjelf stått för dörren och
begärt att slippa in. Han kunde under inflytandet af
sin första sinnesrörelse icke rätt uppfatta orden,
utan Lindbom måste upprepa dem. Derpå följde en lång
stunds tystnad.
               (Forts.)
Serenad.

Orden af P. D. A. Atterbom, musiken af
Ivar Hallström.

Sopran.

»Hulda Rosa!» fjäriln frågar i den dunkla qvällens stund --
»Säg, hvi afsked jemt oss plågar, från hvalfvet solen tågar?
Först i nattens skymning vågar trohet helga sitt förbund.»
Rosa hörs i tårar svara: »Fly, Papilio, från mig; mörkret, ack, är hjertats

Alt.

»Hulda Rosa!» fjäriln frågar i den dunkla qvällens stund --
-- jemt oss plågar, -- solen tågar?
Först i nattens skymning vågar trohet helga sitt förbund.»
Rosa hörs i tårar svara: »Fly, Papilio, fly från mig; -- är hjertats

Tenor.

-- i den dunkla qvällens stund --
-- hvi afsked jemt oss plågar, när från hvalfvet solen tågar?
Först i nattens skymning vågar trohet helga sitt förbund.»
-- »Fly, Papilio, från mig; mörkret är hjertats
Sopran

snara, locka mången fara ...
Låt mig dem till dager spara, slumra, drömma blott om dig!»
Lunas milda öga faller på en jord, för henne kär;
Till sin sköna, der hon hvilar, glad Papilio ilar, 
hviskar mellan törnets galler: »Vakna! Se, det dager är»

Alt.

snara, -- mången fara ...
Låt mig dem till dager spara, slumra, drömma blott om dig!»
Lunas milda öga faller på en jord, för henne kär;
-- der hon hvilar, -- Papilio ilar, 
hviskar mellan törnets galler: »Vakna! Se, det dager är»

Tenor

snara, kyssar locka mången fara ...
Låt mig dem till dager spara, slumra, drömma blott om dig!»
-- på en jord, för henne kär;
Till sin sköna, der hon hvilar, glad Papilio nu ilar, 
hviskar mellan törnets galler: »Vakna! Se, det dager är»
Pris-Logogryf.

När stundom furstarnes ärelusta
I harnesk ställt mot hvarann två folk, 
Och vreden glöder, och härar rusta, 
Och hatet slipar sin lömska dolk, 
Ur fiendskapen 
Strax fram jag träder, 
Och utaf vapen 
Och krigarkläder
Och krut och kulor -- ja, utaf allt 
Jag lånar form och jag tar gestalt.

I frid och lugn flyta edra dagar, 
Och hvilan ljuf är och mödan lätt 
I skydd af visa och starka lagar, 
Som värna sanning och lag och rätt; 
Men brytes lagen 
Och trotsas buden, 
Då ser jag dagen! -- 
I Proteusskruden,
Den ständigt vexlande, fram jag går 
Med straff och ånger i mina spår.

I fina spetsar och luftigt siden
Jag stundom klär mig en vinterdag,
Och stundom kommer jag sommartiden
I zobelpels utaf bästa slag.
Jag stundom bjuder
På fina viner,
Champagne, som sjuder,
Och apelsiner. --
En annan gång -- för kontrastens skull --
Jag rullas fram utaf bränvin full.

Och nyckfullt delar jag mina skänker
Åt dem för min skull satt allt på spel,
En utaf guld och af smycken blänker,
En annan knappt har en skjorta hel,
En ger jag bojor,
En annan döden,
Ur usla kojor
Jag andras öden
Till välstånd fört. -- Och ibland jag gaf
Åt snikenheten -- en tiggarstaf!

När natten sänkt sina svarta vingar,
Och månen döljes bak' dyster sky;
När stormens ande kring rymden svingar,
Och vågorna för hans gissel fly,
Emellan grunden
I båt jag flyger,
Igenom lunden
Jag sakta smyger. --
Af tecken tio mitt namn består,
Och se hvad mångfald af dem du får:

En Nores dotter, som dansar yster
Mot iskall graf;
Symbol, som tillbeds i vantro dyster
Af Islams slaf;
I stolts Germanias gjord ett spänne
Af mästarhand;
Kring steppens dystra och kala änne
Ett silfverband;
Ett vittne till, hur vår krigarära
Blef bragt på fall;
Åt förste presten i ljusets lära
En fotapall;
En kust, bestrålad af middagssolen, 
Der pepparn gror;
För fru Italia på gröna kjolen
En rispa stor; 
För bleka missernas ljufva nektar
En upplagsort; 
Och, stundom hotad af Samums fläktar,
En öknens port;
En man, som fann i sin farkost vägen
Till molnens verld;
En Sveas dotter, som samlar trägen
Från bergen gärd;
I skaldens sånger för hjelte sviken
En trogen vän;
Och en klassik uti juridiken,
En bister en;
För svultna hundar i judalanden
En furstlig spis;
Och i den kunskap, som rörer anden,
En utmärkt vis;
För Alexander på tåg mot öster
Ett hinder stort;
En fru, som lockar med trollska röster
Från grafvens port;
För öknens irrande barn en fader
Och ledare;
Och för Tartarens transporteskader
En redare;
En nymf, nyss sårad, som sökt sig värna
I Neptuns famn;
I våra bygder uppå en tärna
Ett vackert namn;
Ett annat dito på potentater
I riddartid;
En tärna, botad för mannalater
I hårdhändt strid;
På hat och dygder ett kändt exempel
Af romarätt;
För medelmåttan till ärans tempel
En fribiljett;
På båt, i kungssal, på hatt, i stuga
Nödvändig pjes;
Symbol af makt, inför hvilken buga
Marskalk och knes;
Af rördt och ångrande hjertas toner
En enkel tolk;
En gåfva från de tyranners troner
Till kufvadt folk;
Hvad gammal menniska sällan mäktar
Och lat ej vill;
Hvad fram ej kommer, hur än man fäktar
Och bjuder till;
Ett medel skralt att sitt rum i natten
Få ljust till slut;
Och för en båt uppå smala vatten
Ett substitut;
I alla ämnen, fast stum som grafven,
En mentor vis;
För fält och skogar och vida hafven
Ett plågoris;
Af menskoslägtenas himlasträfvan
En hög symbol;
En blixt, som konungar slog med bäfvan,
Från grym idol;
Af himlars sällhet i menskosjälen
En liten fläkt;
Och grafvens gåfva till arme trälen, 
Af åren bräckt;
Ett fromt men icke just skönt exempel 
På tålamod;
Och allt för vanlig hos oss en stämpel
På ädelt blod;
Ett litet ting, som dig nu för stunden
Gör hufvudbry:
Hvad är ej båt, som emellan grunden
För storm skall fly?
Af ton och saga i drottens salar
En höfvisk tolk;
En stum beskrifning på berg och dalar
Och land och folk;
Ett täckt gudslån, som uti sitt sköte
Bär sorg som fröjd;
Hvad plägar mö, som vid älskogsmöte
I hast blir röjd?
En skön detalj utaf morens villa
Och götens slott;
Hvad är, som förer den fromme stilla
Till salig lott?
För tidningsspalter och vattenpussar
Ett kändt staffage;
En knekt bland Wallensteins tappra bussar
Med vildt kurage;
Ej fullt en man eller fullt en qvinna
Men menska dock;
Spanjorens eldiga älskarinna
Med nattsvart lock:
Af menskans trognaste vän i verlden
En sinnebild;
En grannlåtsdrägt för den, som från flärden
Dock bör stå skild;
Hvad hundrafaldigt du har framför dig
I denna stund;
Hvad visst du blir, då man stundom stör dig
I middagsblund;
För undersåter i Neptuns rike
Ett grymt försåt;
Och hvad som förr till tre dalers like
Har gjort en plåt;
För jägare och för jordbruksgubbar
En vigtig sak;
Hvad fins i hamnar och uppå stubbar
Och stugutak?
En skruf, som rätt ej sin uppgift fyller
Förrn lös den är;
Och hvarpå enfalden gerna skyller
Hvad mystiskt sker;
Ett fasans språkrör och glädjens äfven
Till sjös och lands;
Och hvad åt kjortelen hemmaväfven
Ger stil och glans;
Hvad på ap'tek och bland gamla klutar
Man söka plär;
Hvad barn med ris och med piskan stutar?
Man uppge lär;
På grodkottlett och på ormrullader
En frossare;
Från dam och hetta vid tretti grader
Förlossare;
Hvad mutter Eva, en tid medvetet,
Dock varit har;
Hvad olycksäpplet af henne ätet
Visst icke var;
Det trängsta rum, hvartill hela verlden
Sig inskränkt såg;
Hvad lockar skepparn till svåra färden
På ishafs våg?
En stol, som stundom just ej är säker
Att sitta på;
En väfnad grann, som ditt öga smeker
Att titta på;
Hvad bör du dig, för att bums få kyssa
Din söta fru?
Kring hvad får seglaren ofta kryssa
I dagar sju?
Hvad enligt ordspråket bra kan vara
Men aldrig bäst;
Hvem leder tryggt genom grym Sahara
Nyfiken gäst?
En papperslapp, som gjort mångens lycka
Men fleres nöd;
En brunn, hvars pumpning dig lätt kan smycka
Med näsa röd;
Hvad fins i brädspel, på bok, på tunna
Och negligé?
Ett värdfolks pligt, kinkig nog att kunna,
På en supé;
Hvad under regn bättre är än kappa
Och stormbahytt;
Hvad äldre folk stundom måste lappa
Men barn få nytt;
Hvad utgör enfaldens största pina
Och snillets skatt?
Hvad kallas den, som får folk att grina
Med sina spratt?
För flickor fordom från syndaflärden
Ett räddningsplagg;
Hvad ger Paris åt den fina verlden
Trots tyskens agg?
Hvad Job lär brukat, när han i spisen
I aska satt;
Hvad månne bränvinet väl åt grisen
Kan ge för skatt?
En lögnens bok, men för millioner
Dock trones stöd;
En frukt, som mognar i söderns zoner
Vid solens glöd;
Hvad i en pjes utaf guld bör finnas
Hardt när ett tjog;
Lokal, der gästerna stundom skinnas
Med mått och våg;
Hvad menskan gör om det lif, som dagas
Vid grafvens rand;
Hvad barnet får, då det slipper agas
För fel ibland;
Hvad friskt bör vara, då våren knoppas
På björk och tall;
Hvad logogryfen till sist jag hoppas
Du finna skall!

Den som, inom Januari månads utgång 1874, insänder
första rätta uttydningen af ofvanstående logogryf,
erhåller såsom prisbelöning en årgång af Svenska
Familj-Journalen.
Den förste svensken.

Täflingsskrift, som vunnit pris i Svenska Familj-Journalen.

När, huru  och hvar lefde den förste inbyggaren i det land,
som nu bär namnet Sverige?

Det är en fråga af så stort intresse för hvarje
svensk, att hvarje bidrag till dess lösning bör
vara kärkommet.

Men, torde någon anmärka, den förste svensken lär väl
icke hafva kunnat lemna några minnesmärken efter sig,
på hvilka man skulle kunna särskilja honom från långa
rader af hans efterkommande. Nej, visserligen icke!

Icke heller lära forskningar i romerska och grekiska
författares skrifter kunna gifva oss någon upplysning
om den förste invånaren i vårt land, och detta af
det enkla skälet, att han lefde, kämpade och dog
långt förr, än någon grekisk eller romersk författare
skrifvit en rad. Ej heller annorstädes kunna vi finna
några skriftliga upplysningar, som kunna hjelpa oss.

Likväl är det möjligt, att vi temligen nära kunna
komma att bestämma den tid, då Sverige först trampades
af en menniskofot; men vi måste i detta fall, som så
mången gång här i verlden, hjelpa oss sjelfva. Inom
Sveriges gränser måste vi söka, och der -- skola vi
finna de upplysningar, vi söka. I Sveriges jord hafva
de historiska urkunder legat begrafna, på hvilka denna
berättelse stöder sig, och der finnas otvifvelaktigt
mångfaldiga andra, som efterhand skola komma i dagen,
om blott uppmärksamheten blir riktad åt detta håll.

Det är dock icke vår mening att sysselsätta oss
med dessa grafkullar och stenkummel, dessa run-
och bautastenar, dessa vapen och redskap af jern,
brons och sten, som utgöra föremål för fornforskarens
studium, af hvilkas form och beskaffenhet han letar
ut, huru våra förfäder för ett eller annat tusen år
sedan hade inrättat sig under lifvet, och huru de
ville hafva det i döden.

Nej! Redan det, att dessa fornminnen äro så talrika,
att man genom deras jemförande kan utleta sådant, att
man med ganska stor säkerhet kan bedömma den tidens
seder och bruk -- redan detta visar, att denna tid är
långt yngre än den, vi skulle sysselsätta oss med.

Stenar och berg, sand, grus och lera, med hvad deruti
finnes, skola tjena oss till vittnen. Ju äldre
de äro och ju mera sällan spår af menniskor eller
mensklig verksamhet i dem finnas, desto mera nalkas
vi vårt mål.

Men när hafva vi nått det?

När ingenting vidare anträffas, som tyder på
mensklig verksamhet, kunna vi då vara säkra, att
hafva hunnit till gränsen för menniskans tillvaro?

Visserligen icke! Spåren efter de första menniskorna
äro så sparsamma, att det måste vara en lyckträff
att finna dem; -- det är nämligen en känd sak, att en
vilde, som lefver uteslutande af jagt, behöfver nära
två svenska qvadratmils yta för att kunna lifnära
sig, efter hvilken beräkning på hela Sveriges yta ej
skulle rymmas mera än högst två tusen jägare, hvilket
antal likväl måste vara många gånger för stort, när
man tänker på, att största delen af landet var en
is- eller sandöken, såsom vi längre fram skola visa;
-- och derföre är det en möjlighet, att man kan få
anledning att förlägga den förste svensken ännu längre
bort i tiden, än man nu tror.

I åtskilliga andra länder har man med full säkerhet
visat, att menniskan funnits långt in i en tid, som
är äldre än tillkomsten af alla de lösa jordlagren i
vårt land -- en tid, som geologerna kalla den tertiära,
efter hvars slut den qvartära perioden inträdde,
under hvilken sistnämda alla våra jordarter bildats,
och hvilken således ännu fortfar.

I Sverige komma vi dock efter all anledning icke
så långt tillbaka i tiden. Dessa tertiära bäddar, i
hvilka man, t. ex. i Amerika, i Frankrike, i Italien,
funnit de äldsta lemningarne af menniskan äro icke
träffade i Sverige, och finnas antagligen ej. Här
hafva vi således endast de qvartära bildningarna --
jordarterna -- att hålla oss till, och i dessa äro
jemväl åtskilliga upplysande fynd gjorda, men blott
få äro så tydliga och så noggrant iakttagna, att man
kan vara öfvertygad om deras tillförlitlighet.

Vi vilja nu omtala några sådana.

År 1861, då man var sysselsatt med byggandet af
jernvägen genom Wårdinge socken i Södermanland,
genomgräfdes en der framstrykande grusås. På krönet
af denna ås såg man en grop, fylld med torf -- en liten
mosse. Denna grop blef äfven genomgräfd, och då fann
man, att torflagret i midten var tio fot tjockt, att
det var underlagradt af två slags leror, öfverst ett
tunnare lager af en mörk s. k. åkerlera, och derunder
aderton fot af en randig eller hvarfvig lera, samt att
åsens grus på alla sidor och äfven under omgaf gropen
och de i denna liggande ler- och torflagren. Torfven
var bildad af kärrväxter. Mellan dem funnos talrika
trädstammar och stubbar. Nederst på bottnen -- närmast
leran -- lågo kullfallna ekar om ända till två fots
diameter. Der ofvanpå träffades björkar. Träden hade
tydligen vuxit i och vid gropen, som under ekarnes
tid hade aflopp för regnvattnet, hvilket sedan af
någon anledning blef qvarstående. Den vackra ekdungen
förvandlades till ett litet kärr, 
vattenväxter och mossor infunno sig, ekarnes stammar
angrepos af röta och kullfälldes af stormen samt
begrofvos i den sig ökande dyn. Björkar, mindre
ömtåliga för vatten, växte upp, tätt öfver de fallna
ekarne, men efterhand gick det dem på samma sätt.
Äfven de föllo på sin plats, men mossan frodades och
växte alltjemt.

På åkerleran, under torfven, mellan de fallna ekarne
träffades ett af menniskohand hopkastadt stenrös eller
stenkummel. Menniskor funnos således här i trakten,
då torfven började bildas; men huru länge sedan var
det? Vid stenkumlets undanplockning fann man deruti
sköldbeslag, nålar, ringar, armband, allt af brons,
samt några bitar tenn. Fornforskarne hafva bestämt
detta fynd såsom tillhörande den s. k. bronsåldern,
d. v. s. det är omkring tre tusen år gammalt.

Denna tid är, som vi redan förut sagt, jemförelsevis
ny, och vi skulle ej hafva sysselsatt oss med detta
fynd, om det ej gifvit oss den tidsbestämmelse,
att för tre tusen år sedan var torfven här ännu
icke bildad, men att deremot både åkerlera, hvarfvig
lera och åsens grus funnos och redan länge funnits,
hvilket helt naturligt föranleder den frågan: Finnas
några spår af menniskor i dessa sistnämda jordarter?

I åkerleran hafva vi icke funnit några, men i de båda
andra jordarterna har man gjort märkeliga fynd.

Se här!

För några år sedan var man sysselsatt med sänkning
af den stora sjön Hästefjorden, som ligger på Dal,
vester om Wenersborg. Då denna sjö bestod af två
hälfter, nästan skilda från hvarandra genom en bred
landtunga, måste man genomgräfva denna. I grafven,
som gick djupt ned genom den hvarfviga lerans lager,
träffade man på flera ställen ben af åtskilliga slags
djur, de flesta af sådana, som lefva i ett djupt,
salt och kallt haf såsom skäl och torsk, men äfven
några af landdjur, och -- ett menniskoben.

Då denna lera är afsatt på bottnen af ett djupt
haf, är det märkvärdigt, att deri finna lemningar
af menniskor och landdjur. Det finnes dock många
sätt att tänka sig, huru de kunde hafva kommit
dit, men den frågan är dock af jemförelsevis
ringa vigt. Hufvudsaken är, att menniskoben legat
inbäddade i hvarfvig lera, emedan det visar, att
menniskan fanns, till, då denna lera afsattes på
hafsbottnen. Troligt blir också genom detta fynd, att
Sverige redan då var besökt eller bebodt af menniskor;
-- d. v. s. den del af landet, som då nådde upp öfver
hafvets yta, och hvilket sannolikt ej var mera än en
del af södra Sverige, hufvudsakligen Småland, samt
en sträcka efter norska gränsen från norra delen af
Wermland genom Dalarne, Herjeådalen, Jemtland och
Lappland, jemte öar och skär, hvilka nu bilda de
högsta bergtopparne af de öfriga landskaperna.

Men vi ega ett ännu äldre bevis på menniskors vistelse
i Sverige.

Vi hafva nämligen funnit ett urgammalt boningshus,
troligen en fiskares koja. Denne fiskare är
Sveriges första, hittills kända, inbyggare. Att han i
verkligheten var den första, är deremot icke troligt;
men vi hafva för närvarande inga äldre dokument att
tillgå och måste således stanna här tillsvidare.

Saken är följande.

Då man år 1832 höll på att bygga Södertelje kanal,
måste den der framstrykande åsen till ett betydligt
djup genomgräfvas. Då visade sig på ett ställe,
34 fot under ytan, en mörk teckning i sanden. Den
var mycket tydlig -- stockar, timrade tillsammans
med knutar, bildade en tillsluten fyrkant. Man
försökte taga i dem, men fick handen full med fin
brun sand. Icke ett spår af träd! Man fortsatte
gräfningen. Teckningen höll i sig och slutligen syntes
äfven något spår af organiska qvarlefvor, af lemningar
efter byggnadsvirket. Man trodde sig hafva råkat
på en gammal brunnstimring, men -- det fanns golf i
stugan. På dess midt låg en ring af stenar och inuti
denna funnos kol. Att det var en eldstad, kunde då
icke längre betviflas, och följaktligen var det ett
hus, ej en brunn. Utomkring ringen fann man dessutom
spår af granris -- familjens bädd. Stugan och hela
dess anordning visade en tydlig likhet med dylika
bostäder hos våra fiskarlappar och hos andra ännu
lägre stående folkslag.

Detta är det vigtigaste, vi hittills lärt känna om
vårt lands äldsta inbyggare.

För att visa betydelsen af dessa fynd, skola vi
försöka lemna en bild af landets utveckling under
denna tid.

Vi stödja oss i vår framställning på de nyaste
geologiska rön, undersökningar och -- teorier.

För lång tid sedan -- huru lång kunna vi ännu icke
säga, endast att årtusenden vid dess mätande kunna
användas såsom enheter -- befann sig Sverige,
Skandinavien och tillstötande trakter i samma
tillstånd, som nu för tiden Spetsbergen, Grönland
och åtskilliga andra länder i närheten af jordens
poler. Allt landet var täckt med is. Denna is hade
en så ansenlig tjocklek, att få af våra berg nådde
upp öfver dess yta. Liksom jöklarna och isbräerna på
Skandinaviens fjäll, liksom glaciererna på Alperna,
liksom inlandsisen på de omnämda polarländerna, var
denna vår forna inlandsis inbegripen i en ständig
rörelse. Den fortskred från en medelpunkt åt alla
sidor, åt Ishafvet, åt Nordsjön, åt Östersjön och
Botniska viken. Hvad dessa två sista haf beträffar, må
dock nämnas, att de ej utgjorde någon gräns för isen,
utan att de fyldes deraf och utgjorde en del af dess
bädd, när den hade sin största utsträckning. Isen
fortskred öfver dem inåt Finland, inåt Ryssland
och Tyskland.

Under denna sin rörelse utöfvade isen ett ofantligt
tryck på den underliggande jordytan. Hvad som förut
funnits af växter och lefvande varelser samt af lösa
jordarter, hade under inlandsisens utbildning
blifvit i det närmaste bortsopadt. Nu angrepos
de fasta bergen. Der tvära afsatser påträffades,
lösrycktes det ena stycket efter det andra, inneslöts
i isen och fördes bort. Der isen börjat äta sig in,
fortsatte den. I stället för bergryggar och högslätter
bildades sålunda fristående berg, af hvilka somliga
i sin ordning angrepos och förstördes helt och
hållet eller till någon del, under det andra fingo
stå qvar. Isfloden sökte sig fram genom -- om vi så
få säga -- de öppnade damluckorna, genom de redan
verkstälda utskärningarna.

Många af våra högsta fjälltoppar, ja, de allra
flesta, äro sådana qvarstående lemningar, minnen
af den forna bergskedjan eller högslätten. Sådana
äro ock de s. k. Westgötabergen, Öland, Gotland,
de danska öarne o. s. v.

Der inlandsisen ej träffade dylika höjder, som
framtedde lämpliga angreppspunkter, der framgick den
mera lugnt och utöfvade endast en nötande verksamhet,
så småningom, och i det hela ej synnerligen betydligt
förändrande berghällarnes yta.

Vid detta isens arbete gjorde de medförda inneslutna
klippstyckena, stenarna och gruset god nytta. Under
det ismassan sköts fram, drogo de utstickande hörnen
och kanterna af de stora stenarne djupa fåror och
refflor i berghällarnes yta, under det de mindre
stenarne och gruset afslipade alla smärre ojemnheter
samt rundnötte den sida af bergen och hällarne,
hvilken isen vid sitt framåtskridande först träffade
på och måste gå uppför, hvarjemte det allra finaste
stoftet på lämpliga ställen och på lämpliga bergarter
polerade hällen så slät och så spegelblänk, att man
knappast med konst kan göra det bättre.

Dessa vittnen om inlandsisens verksamhet under dess
framåtskridande rörelse se vi öfverallt i vårt land;
dessa repor och fina strimmor, dessa polerade ytor,
dessa åt ett visst väderstreck -- olika i olika trakter
-- afrundade, men åt det motsatta tvärt stupande,
berghällar finnas på så många håll, att hvem, som
vill skänka litet uppmärksamhet deråt, lätt kan få
se dem. De finnas högt upp i fjällen, de finnas på
slätterna, de finnas på sjöarnes botten och ända
långt ute i Östersjön.

De lösryckta och inneslutna stenarna medföljde
stundom så långt isen sträckte sig och blandades der
med andra, som från högre liggande trakter fallit
ned på isens yta och fortskridit, burna på denna;
men en del, och den allra största, aflagrades långt
förut i markens ojemnheter, i dalar och klyftor,
bildande der ett slags grus, som geologerne kalla
krossgrus efter dess bildningssätt. I detta grus
hittar man ej sällan stenar med dylika repor, som
berghällarnas.

Vårt fädernesland var sålunda vid denna tid --
åtminstone till allra största delen -- en isöken, der
en evig tystnad rådde, endast afbruten af det dofva
braket, när en remna sprang upp genom isen, af det
sorlande ljud, de öfver ytan framrinnande bäckarne
åstadkommo, eller af dånet af ett vattenfall, der
en bäck eller elf genom en öppen remna nedstörtade i
djupet. Allt var dödt på isens yta. Der fanns blott
is och vatten samt någon sten här och der.

Under den mäktiga isbetäckningen fortgick deremot
ett lifligt arbete dels genom dess redan omtalade, af
massans ofantliga tyngd i förening med dess långsamt,
men oemotståndligt, framskridande rörelse förorsakade,
genom de medförda större och mindre stenarna samt
gruset underlättade, mera omedelbara verksamhet,
dels ock genom de nyss-omnämda vattenfallen,
som med storartad kraft och våldsamhet störtade
ned i krossgrusbäddarna, satte stenar och block,
grus och sand i en hvirflande rörelse, stötande
dem mot hvarandra och mot underlaget, bortsköljde
grus, sand och slam, ryckte äfven med sig en del
sten, som rullades och slipades till större och
mindre s. k. rullstenar, och lemnade slutligen,
om fallet någon tid fick stanna på samma ställe,
intet af den forna krossgrusbädden qvar, utom några
få stenar, som under sin hvirflande rörelse nött
sig in i sjelfva klipphällen och ur denna utsvarfvat
s. k. jättegrytor. Sådana träffa vi på många ställen,
der deras tillkomst på annat sätt är fullkomligt
oförklarlig, högt uppe på en bergslätt eller i sidan
af en bergkulle, der nu intet vatten har eller kan
hafva sin väg.

Dock äro icke alla jättegrytor åstadkomna vid
denna tid och på detta sätt. I nutidens forsar och
vattenfall sker deras bildning lika bra. Derpå har
man utmärkt vackra och tydliga exempel i den »döda
forsen» eller Gedungsen i Indalselfven, som 1796
torrlades genom elfvens afledande i en annan bana. Ja,
de kunna bildas på kort tid genom föga betydliga
vattenhvirflar, såsom man för några år sedan såg i en
ur berget sprängd vattenledningsränna vid Trollhättan,
på hvars botten flera mindre jättegrytor med i dem
liggande löpare eller svarfstenar bildats.

Men -- elfvarna och bäckarna fortsatte under isen
sitt brusande lopp efter markens naturliga lutning,
förstärktes af nya tillströmningar ofvanifrån
och från sidorna, sköljde i nya krossgrusbäddar,
afsatte här och der, då lutningen var mindre, hvad
de icke kunde medföra, försågo sig med nytt förråd,
der bättre tillfälle gafs, och kommo slutligen till
isens kant, vältande med sig i sitt tjocka, grumliga,
sand- och slamblandade vatten en stor mängd rullsten
och gröfre rundslipadt grus.

På några ställen störtade de sig i hafvet, omedelbart
som de framkommo undan isen; på andra ställen hade
de längre eller kortare väg att tillryggalägga,
innan de hunno dit. Men städse var det hafvet --
det haf, som då täckte en stor del af mellersta och
östra Europa -- som skulle mottaga och i sitt sköte
förvara de lösryckta spillrorna af Skandinaviens
jord. Här fingo dessa ämnen komma till hvila efter
sin långa färd, här afsatte de sig hvarf på hvarf,
de gröfre delarna närmast land, de finare längre ut;
här fyllde de så småningom djupen och skulle hafva
förvandlat hafvet till land, om ej detta hindrats
derigenom, att hafsbottnen och fastlandet sjönko,
d. v. s. hafvet steg eller landet sänkte sig, huru
man vill betrakta saken, och detta fortgick under lång
tid, så att slutligen endast de öfversta topparna af
Skandinaviens berg stodo öfver hafvets yta.

Under detta hafvets instigande på fasta landet blef
den förr omnämda fiskarstugan sänkt under vattenytan
och efter hand begrafven i samt öfvertäckt af ett,
sannolikt många gånger så mäktigt, sandlager, som det,
hvilket dolde den, då Södertelje kanal byggdes. Längre
fram skola vi omtala skälet för detta vårt antagande.

I samma mån som hafvet steg, hade inlandsisen
minskats, och den hängde nu som en kåpa på den ej
synnerligen stora
ön eller ögruppen. Elfvarna hade alltjemt fortsatt sin
tillsvämmande verksamhet, ehuru deras kraft blef allt
mindre, ju mera isen smälte, ju lägre vattenfallen
sålunda blefvo, ju mindre vatten elfvarna förde,
och ju kortare lopp de fingo.

Nu inträdde å nyo en förändring. Landet började
höja och vidga sig, hafvet började draga sig
tillbaka. Klimatet hade äfven blifvit mildare, så
att isen blef der den var, och ej å nyo utbredde sig
öfver det torrlagda landet.

Detta framtedde en enda ofantlig sandslätt med
omärklig lutning mot hafvet. Inga höjder, inga dalar
och ingen växtlighet. Öfver sandslätten måste allt det
vatten rinna fram, som från den ännu qvarvarande isen
skulle ned till hafvet, och likaså allt regnvatten,
all nederbörd. I breda, grunda floder flöt det sakta
framåt, fick dock hastigare fart, när hafvet allt mera
sjönk undan, skar sig då djupare och djupare ned,
bortförde den finare sanden och slammet, men lade
sin egen bädd allt fastare med rullsten och grus, som
floden sköljde ut ur sandlagren eller medförde från
andra trakter. Här och der tillstötte en annan dylik
flod. På några ställen delade sig vattnet i två eller
flera armar, hvilka snart åter flöto tillsammans,
lemnande mellan sig en eller flera holmar, som,
blifvande allt högre, ju mera floden skar sig ut,
slutligen bildade, hvad norrlänningen kallar »nipor».

Omsider hade dock hafvet uppnått sin lägsta
nivå och började åter stiga upp öfver den fasta
marken. Denna var nu väsentligt olika mot, då hafvet
sista gången drog sig tillbaka. I stället för den
jemna sandslätten, på hvars långsamt sluttande
yta hafvets böljor förlorade sin kraft, träffade
de nu talrika, djupt nedskurna flodbäddar samt
mellan och ur dessa uppstickande slätter, ryggar
och kullar, hvilka förorsakade hvirflar och brutna
vågsvall. Dessa fråssade nu på de högre, af finare
ämnen bestående lemningarne af den forna slätten,
sköljde bort dem, förde dem med sig ut i djupet och
aflagrade dem på Rysslands och Tysklands mark. På
flodbäddarnes fastare, stenlagda, jemna ytor var
deremot vågens kraft i allmänhet förspild. Af den
sandslätt, som en gång täckte större delen af vårt
land, återstod omsider endast en och annan fläck,
som skyddades af sitt läge, samt den under de gamla
flodbäddarna liggande delen, hvilken vågorna ej kunde
komma åt annat än från sidan, sedan de sköljt bort
all den öfriga sanden. Då började de äfven angripa
flodbäddarnas underlag, men då dessas yttre delar
dervid förlorade sitt stöd, »satte» de sig -- stora
sammanhängande stycken gledo ned utför sluttningen och
lade sig på sidorna af de, numera ryggar eller åsar i
hafvet bildande, forna dalbottnarna, hvarefter vågorna
afjemnade kanterna, fylde remnorna och öfverhöljde
åsen med mer eller mindre mäktiga lager af sand och
lera, hemtade från högre liggande trakter.

Äfven niporna bortsköljdes och de på sådana ställen
hvirflande vågorna gräfde sig djupt ned, bildande
dessa åsgropar, af hvilka vi i början af denna
berättelse omnämde en, men hvilka ingalunda äro
sällsynta, utan tvärtom finnas i stor mängd och af
vexlande storlek, stundom, såsom den förstnämda, små,
men stundom också betydligt stora.

Emellertid sjönk landet allt djupare och slutligen
täckte ett stort, djupt, salt och kallt haf ännu
en gång större delen af vårt land. Detta haf stod i
öppen förbindelse åt norr eller nordost med Ishafvet,
hvilket bland annat bevisas af de inneslutningar
af snäckor, musslor och ben af åtskilliga djur,
som träffats i den vid denna tid afsatta leran, den
hvarfviga leran, den samma som vi träffade underst i
åsgropen, och ur hvilken vi vid Hästefjorden gräfde
upp menniskobenet.

Denna lera breder ut sig öfver stora delar af Sverige
och täcker hafsbottnen utanför våra kuster; den
består af hvarf af olika tjocklek och färg, men som
äro på det mest regelbundna sätt lagrade kring stenar
och andra inneslutningar, och som utfylla bottnens
alla ojemnheter, med tjockare hvarf på slätterna och
i dalarnas midt, men tunnare uppåt dalsidorna och
kullarna uppefter och på åsarna, tydligen visande, att
intet spår till sjögång nådde till det djup, der denna
lera afsatte sig; de inneslutna snäcklemningarna och
benen höra nästan uteslutande till arter, som ännu
lefva i den högsta norden, der hafvet är både salt
och kallt, men som numera alls icke finnas kring
Skandinaviens kuster.

Emellertid inträffade ännu en gång en förändring
i förhållandet mellan haf och land. Vårt nuvarande
Sverige steg nyfödt ur vågen, alltmera framteende sina
ännu nakna former för de högst fåtaliga menniskornas
blickar, men också så småningom höljande sig med
allehanda växter, gräs, buskar och träd, hvilka efter
hand utvecklade sig så, att skogen -- urskogen -- snart
dolde större delen af landets yta och lemnade skydd
åt en allt rikare djurverld. Ju bättre klimatet blef,
ju talrikare djuren, ju större det fasta landet och
skogarne, desto lättare blef det för menniskan att
förvärfva sitt uppehälle, desto mindre farlig och
mödosam blef hennes strid för tillvaron, desto mer
förökades hon i antal.

Bland de delar af landet, som först täckte sig med
skog, som först blefvo tillgängliga för menniskor
och djur, och som dessutom redan genom sin form,
sitt utseende och sin belägenhet bildade ett slags
vägar genom urskogen, sjöarne och träsken, voro de
förr omnämda åsarna, efter hvilkas
ryggar man också finner de talrikaste minnesmärkena
från den förhistoriska tiden.

Dessa åsar höjde sig mer och mer öfver hafvets yta,
allteftersom detta föll undan, och det visade sig nu,
huru de fortlöpte öfver berg och dal utan afseende på
landets höjdförhållanden, och att de sålunda häntydde
på en bildningstid, då dessa sistnämda ej haft någon
inverkan, då, såsom vi visat, både berg och slätt
varit dolda af sand.

Just genom detta åsarnas lopp, oberoende af
landets höjder och dalar, inträdde nu egna
förhållanden  på sådana   ställen,
der åsarna gingo tvärt öfver någon större dal,
såsom t. ex. Mälardalen. Deras ryggar, som endast
på få ställen blifvit afbrutna genom de förr omnämda
»sättningarna», bildade der naturliga dammar, hvilka
hindrade det innanför dem varande vattnet att sjunka
lika fort som hafsytan.

Dessa från hafvet afstängda vatten bildade sålunda
långdragna sjöar, i hvilka fastlandets åar och
bäckar utföllo. Då dessa vattendrag bestodo af sött
vatten, förorsakade de utspädning af det salta och
förvandlade detta först i s. k. bräckt och så i sött
vatten. Derjemte föranledde de, att sjöarna städse
höllos fulla, och att hvad de ej kunde rymma tog sin
väg öfver den dämmande åsryggen. Sålunda bildades
strömmar
och forsar, som bortsköljde gruset och sanden, der
de runno öfver åsen. Ju mera hafvet föll, ju mera
skuro dessa utlopp sig ned, och följden deraf blef,
att sjöarnas yta innanför åsarna sjönk allt mer,
och att landet efter hand torrlades äfven der.

Men i dessa af åsarna uppdämda sjöar och deras bräckta
vatten hade redan förr än åsryggarna fullständigt
afstängt dem från hafvet börjat inträda en förändring,
derigenom att förbindelsen norr ut mellan Östersjön
och Ishafvet blifvit afstängd, då äfven en annan
djurverld ersatte polarhafvets, en djurverld, som
trifdes i ett föga salt och mindre kallt vatten. Ur
dessa sjöar afsatte sig också ett slam -- en ny lerart,
den s. k. svarta leran, bildades i deras djupaste
delar, och i denna lera finna vi nu skal af en del
snäckor och ben af några fiskar, hvilkas samslägtingar
ännu lefva i Östersjön.

Den svarta leran öfvergår på de flesta ställen
både uppåt och åt sidorna till en grå lera, som
är genomdragen af rostfärgade rör, fläckar och
strimmor. Denna lera kallas åkerlera, och af denna
består en stor del af den odlade jorden i Sverige. Den
är endast några få fot mäktig.

Det var på denna lera, vi funno stenkumlet med
bronssakerna.

Sålunda  hafva   vi   nu följt vårt lands utveckling
under en lång rad af årtusenden 
»En lång rad af årtusenden», sade vi, och vi
tro oss i det föregående hafva bjudit skäl för
detta vårt påstående; men att med noggranna siffror
bestämma antalet år, århundraden eller årtusenden,
dertill hafva vi ännu för liten erfarenhet. Ännu för
ett par tiotal af år sedan var det en trosartikel,
till och med bland vetenskapsmännen, att menniskans
tillvaro på jorden var ganska kort, på det högsta
några få årtusenden; men man fann qvarlefvor
efter menniskor och efter deras verksamhet, som
gjorde det obestridligt, att de funnits här på
jorden samtidigt med en mängd nu utdöda djurarter,
t. ex. mammutdjuret. Forskningarne gingo allt längre;
fynden blefvo allt flera; beräkningar gjordes på
åtskilliga sätt; allt häntydde på, att 100,000 år är
den kortaste tid, man kan medgifva för tillvaron af
menniskor på jorden; och röster -- med synnerligen
god klang i den vetenskapliga verlden -- hafva på
astronomiska grunder velat hänvisa den här omnämda
istiden till ett tidehvarf af 800,000 år tillbaka
från vår tid, i hvilket fall menniskoslägtets ålder
på jorden skulle uppgå till minst en million år..  
Vi hafva sett,
huru det varit täckt af is, af vatten, af sand och
åter af vatten. Vi hafva sett, huru bergen blifvit
krossade och förvandlade i spillror, huru dessa
spillror ytterligare krossats, förts bort till och
aflagrats på andra trakter, och huru detta upprepats
gång efter annan, tills landet blifvit sådant eller
nästan sådant, det nu ligger förvåra ögon. 

Under hela
eller åtminstone största delen af denna tid har
menniskan funnits härstädes; men de spår som träffats
äro så glesa och så obetydliga, att man ej af dem
kan bestämma, hvilken afdelning af menniskoslägtet,
den första inbyggaren i Sverige tillhörde, ej heller
huru långt han hade fortskridit i civilisation. Att
det ej var långt, är temligen säkert, och mycket
hafva vi sålunda icke att finna, men ändock -- för
den goda sakens skull -- låtom oss hoppas, att hvar
och en svensk, som får tillfälle dertill, söker att
så noga som möjligt taga reda på alla upplysningar,
alla bidrag, som ännu kunna blifva i Sveriges jord
uppdagade, rörande landets äldste inbyggare -- den
förste svensken.

Sten Isbrä.



Brunn i Khiva-öknen.
(Tillhör art. å motstående sida.)
Khiva och Ryssarne.

Det är knappast tjugo år sedan Europa började fästa sin
uppmärksamhet vid det ryska väldets framskridande i
Asien, hvilket likväl, långsamt och säkert, redan
fortgått i mer än tre århundraden. Den senaste så
mycket omordade expeditionen mot Khiva skulle väl ej
heller hafva väckt annat uppseende än det, som de
deraf förväntade vetenskapligt märkliga resultaten
kunnat framkalla, hade icke en annan europeisk
stormakt, nämligen England, sett sina ömtåligaste
intressen hotade genom den gjorda framflyttningen
af de ryska gränsmärkena. Ty med detta steg har
Ryssland tagit fast fot midt i hjertat af Asien och
vägen ligger nu för det samma öppen till Indien,
till dessa sköna kolonialländer, som utgöra ett bland
hufvudvilkoren för Englands rikedom, snart sagdt
för dess existens.

Storm i öknen.

Å de mynt, som den nuvarande khanen af Khiva låtit
prägla, läsa vi namnet »Khârezm». Detta är den urgamla
benämningen på khanatet Khiva, hvilket utbreder
sig söder
om sjön Aral. Likt en oas, omgifvet af ogästvänliga
stepper, hemtar det sin fruktbarhet ur en från sjelfva
knuten af det högasiatiska bergsystemet upprinnande
flod, som i våra dagar bär namnet Amu eller Amu-Darja
och är ingen annan än den historiskt ryktbara Oxus,
som i äldre tider utmynnade i Kaspiska hafvet, men
sedermera tycktes hafva rent af försvunnit. Öfver
denna sällsamma företeelse af en flod, som drager
sig tillbaka ur sina gamla bäddar och försvinner,
hade man för kort tid sedan inga förklaringar att
uppställa; men under den senaste expeditionen kom
man till den öfverraskande upptäckten, att den gamla
Oxus blifvit torrlagd genom konst. Man påträffade
sjelfva den uppdämning, hvarigenom floden bragtes att
ändra sitt lopp och taga vägen åt norr till Aralsjön
i stället för åt vester till Kaspiska hafvet.

Landets natur och läge gjorde det sedan urminnes
tider till en stråkväg för de karavaner, som
förmedla handelsförbindelsen mellan Asiens gamla
kulturländer. Öfver Khorasan står det i förbindelse
med Iran, genom passen i Hindu-Kuh med det hinduiska
Pendsjab eller sjuflodslandet och, åt en
annan led, öfver Kaschgar, med Ost-Asien och
Kina. Hela det turkomaniska området, som jemte Khiva
omfattar Bukhariet m. fl. trakter, har sedan uråldriga
tider varit en stråkväg för karavanfarande köpmän,
kringströfvande nomadfolk och inkräktande horder.

Oxus folk har eröfrat jorden. Från dessa trakter hafva
de stora folkvandringar utgått, som omgestaltat den
civiliserade verlden.

Herodot berättar att khorazmier, sogdier och arier på
achemenid-konungarnes tid bildade sextonde distriktet
af det persiska riket samt att de erlade skatt till
persertronen. Sedermera känner Europa ingenting om
Khârezm förr än år 330 före Kristus, då Alexander den
store gick öfver Oxus på sitt tåg mot de nordliga
stammarne i den störtade Darii rike. Beskrifningen
om hans inträngande i Khârezm, sådan vi hafva den af
den romerske skriftställaren Quintus Curtius Rufus,
gifver en så trogen bild af landet, att man måste
förundra sig deröfver, ty
ännu efter två tusen år igenfinner man här samma
karakter och utseende.

I sjette århundradet efter Kristus blefvo länderna
vid Oxus underlagda turkarne och styrdes sedan
af ståthållare ända till 1372, då de eröfrades af
mongolerne under Timur. Denne företog icke mindre
än fem särskilda tåg mot staden Khârezm, den han
slutligen lät bränna, men tre år derefter åter
uppbygga, hvarvid den erhöll namnet Khiva. Turkestan
är ännu uppfyldt med spår och ruiner efter denne
fruktansvärde eröfrares framfart.

Sedan dess har Turkestan och synnerligast Khiva
förblifvit tillslutet för främlingar och undvikits
äfven af de modigaste forskare.

Engelsmannen Conelly, som företog vågstycket
att intränga der, måste bota derför med sitt lif;
fransmannen Plagueville friköpte sig från ett rysligt
slaflif genom ett offer af 10,000 dukater. Först
nyligen har det lyckats ungraren Vámbéry att, förklädd
till derwisch eller islamitisk pilgrim, under
oupphörliga mödor och dödsfaror genomvandra de 
vidsträckta öknarne fram till Khiva, och vidare till
Bukhara och Samarkand. Denne utomordentligt djerfve
man eger till stor del förtjensten af hvad man tills
nu vet om dessa länder och de egendomliga, ytterst
grymma folkstammar, hvilka der hafva sina hem. De som önska en mera omfattande inblick i Khivas
förhållanden och äldre historia vilja vi hänvisa till
en intressant uppsats i Russische Revue, Monatsschrift
für die Kunde Russlands 1873, haft 5 och 6: “Khiva
oder Khârezm. Seine historischen und geografischen
Verhältnisse. Von P. Lerch. 

Invånare från Khiva, Bukhara, Samarkand och bortom
Amu liggande tatarländer anträffas icke så sällan
i Persien och Arabien. De drifvas af en envis
fanatism att tillryggalägga en mer än 800 mils lång
pilgrimsfärd genom torra öknar och fiendtliga länder
för att komma till Mecka, der marken är så helig, att
Guds ande genomströmmar dem, så snart de blott sätta
foten på ett sandkorn derifrån. Den som dör under
sin pilgrimsfärd kommer med visshet till paradiset,
den som återvänder hem med en liten påse helig sand är
en benådad person och omgifves af ett helgonsken. Han
botar sjukdomar genom handpåläggning, hans mun utandas
gudomens vishet, och att hafva honom till gäst är en
lycka. Denna turkomanens rättrogenhet är förbunden
med en grym rofgirighet och otämjbar vinningslystnad,
som ingenting skyr för att nå sitt byte. Att intränga
i Turkestan är, äfven för musulmän från andra trakter,
en mycket betänklig sak. Turkomanerne anse sig för
fullblodsturkar, för de enda som bevarat sin
tro oförfalskad. Deras grannar perserne äro, såsom
schiiter, förpestade kättare. Ryssarne och frengi,
(europeer, så vidt som turkomanerne hafva någon
föreställning om europeer) äro otrogna, hvilka
djefvulen beröfvat förståndet och uppfylt med allt
ondt tyg. Att slå ihjel en sådan är en from pligt; att
utrota dem är att förtjena paradisets lön. Det är dock
icke alltid nödvändigt att slå dem till döds eller
stinga ut deras ögon; de kunna ju inbringa något, dels
såsom lastdjur, dels genom lösepenningar. På detta
sätt blandar sig vinningslystnaden med fanatismen i
detta till affärsmessighet utbildade rofferi.

När ett ströftåg beslutits och samlingsplatsen
bestämts, sätter sig turkomanen till häst och begifver
sig till en Mollah, prest, för att erhålla ett slags
välsignelse. Derpå anträdes marschen. Angreppet
verkställes i ett plötsligt, vildt öfverfall,
antingen vid midnatt eller vid soluppgången: allt
som sätter sig till motvärn, hugges ned. Ofta sker
dock anfallet så blixtsnabbt och oförmodadt, att
någon strid knappast eger rum. Fångarne bindas vid
sadelgjorden, och med de röfvade hästarne, åsnorna
och boskapen framför sig återvänder skaran till sitt
tältläger, för att tillbringa sitt lif i lättja,
till dess ett nytt tåg företages. Om gräsligheten
af det slafveri, som de olyckliga fångarne föra,
kan man knappast göra sig en föreställning.

Turkomanen har ett bredt ansigte med starkt
framträdande kindkotor. Det djerfva blixtrande ögat,
den elastiska, smärta, muskelstarka gestalten, hans
snabba och viga rörelser gifva honom ett manligt,
krigiskt utseende. Hans drägt består af en låg,
kägelformig pelsmössa, en nattrockformig lång rock,
som vid ströftåg ersattes af en kortare. Långa
damascerade dolkar och ypperliga gevär, som
erhållits genom engelsmännen från Indien, utgöra hans
vapen. Turkomanens stolthet och dyrbaraste egendom
är dock hans häst, alltid af ädlaste race och en
otrolig snabbhet.

Qvinnorna hafva skarpt tecknade, breda drag. Deras
ansigtsfärg är mörk, ögonen något skeft stående,
munnen fyllig och behaglig; deras växt är
proportionerlig, smärt och skönt rundad. I allmänhet
hafva de ett behagligt ansigtsuttryck, en fri,
djerf blick. Drägten är sällsam. Gammal och ung,
flickor och hustrur bära långa skjortor af rödt
siden, som räcka ända ned till vristen. Hemma
i tältet är detta hela deras garderob. Lemna de
detta, så binda de en lång gul schalgördel kring
höfterna och låta ändarne falla ned åt båda sidor;
dertill komma gula eller röda stöflar med mycket
höga, spetsiga klackar. Vid högtidligare tillfällen
bära de på hufvudet en konstrikt hopvriden mössa
af brokiga ryska kattunsnäsdukar. Dessutom taga de
utanpå sidenskjortan ett slags jacka, hvilken dock
ej får räcka längre än att spetsarne af 
hårflätorna kunna nå nedom den. Månggifte är brukligt
och hvar och en håller så många slafvinnor han kan
föda. Bröllopsceremonien eger karakteren af en
kapplöpning. Bruden insvepes helt och hållet i en
silkesslöja och sättes på en af de mest snabbfotade
springarne med ett slagtadt får eller en get i sin
famn. Brudgummen sätter sig likaledes till häst, och
nu rida båda i susande galopp mot det bestämda målet,
följda af stammens öfriga ungkarlar. Bruden får icke
hinna fram före brudgummen, detta vore en skam för
honom. Ungkarlarne försöka under tiden att frånrycka
bruden lammet, och hon måste genom snabba vändningar
undvika deras angrepp. Ju vigare och djerfvare hon
visar sig, desto högre prisas hennes skönhet och dygd.

Karavantågen bilda ett högst ofullkomligt
kommunikationsmedel i dessa trakter, der blott
några genom öde öknar långt från hvarandra skilda
marknadsplatser bilda samlingspunkter. Att resa
till staden Khiva är sålunda för en stor del af
turkomanerne sjelfva ett ovanligt företag. Vägen dit
går genom en många dagsresor lång öken och denna är
till och med i turkomanernes ögon en förskräckelse. I
högtidlig, fruktansvärd tystnad sträcka sig
oöfverskådliga, kala, rödbruna kullar och gula
sandslätter, dränkta i ett ända till outhärdlighet
skimrande, stickande solsken, en af flygsand uppfyld
luft. Solen sjunker om qvällen i en qvalmig, blodröd
dimma, nästan ögonblickligt följd i spåren af en
ytterst bitande kyla, och höjer sig på morgonen,
stor och majestätisk ur den gula ökenröken, för att
genast bränna och torka. Här och der har man inrättat
brunnar, vid hvilka karavanerna kunna förfriska och
hvila upp sig (illustr. sid. 36). Men när den vilda
orkanen brusar fram och upprör moln af den brännande,
qväfvande flygsanden, då digna menniskor och djur
vanmäktiga till jorden (illustr. sid. 37).

Den som tillryggalagt denna fasans väg och nalkas
Khiva, blir så mycket mera angenämt öfverraskad af
den yppiga vegetation, fruktbarhet och anstrykning af
kultur, trakten kring staden erbjuder, med dalgångar
och bäckar, melon-, mais-, ris- och hveteåkrar,
orangeträd och popplar. Ur denna grönska höja sig
murar, moské-kupoler och torn, med den egendomliga
prakt som karakteriserar en österländsk stad, på samma
gång det inre erbjuder anblicken af ett oändligt
virrvarr af gator med fotsdjupt dam och eländiga
lerkojor, omvexlande med bazarer, barberarestugor
o. s. v. Rörelsen är liflig men hålles i sträng tygel
af rättstjenarne, som utöfva den strängaste uppsigt
öfverallt, ja till och med intränga i husen för att
öfvertyga sig om att man der lefver efter religionens
stadgar. Största uppmärksamheten rikta dessa lagens
tjenare på samfärdseln emellan de båda könen. Ett enda
spejande ögonkast af en främmande man på en beslöjad
qvinna är nog för att bringa den djerfve i galgen,
under det att qvinnan, som tilläfventyrs besvarat
denna blick med ett leende eller en vänlig vink, blir
stenad. Rättvisan i Khiva är ytterst summarisk, och
de flesta brott ställas under en enda straffrubrik:
döden. Khanen åtnjuter en djup vördnad, som hvilar
på religiös grund, men hans regering kan betecknas
med ett enda ord -- blod.

Resultatet af den ryska expeditionen mot Khiva
är, att Ryssland behållit landet på Amu-Darjas
högra strand, från Bukhara till Aralsjön, och
att det öfriga Khiva blifvit en vasallstat under
Ryssland och måste betala dryga umgälder till dess
krona. Dessutom hafva ryssarne förbehållit sig rätt
att drifva handel i hela Khiva, utan att betala tull
och skatt. Genom inkräktningen af Amu-Darjas nedra
lopp är Khiva utestängdt från Aral, och Ryssland har
försäkrat sig om vattenvägen samt ett lätt tillträde
till khanatet från både norr och vester. En af de
första uppgifterna blir nu att åvägabringa en lätt
förbindelse mellan Kaspiska hafvet och Khiva-oasen,
genom de stepper som hittills varit prisgifna åt
turkomanernes vilda horder. Undersökningar, som redan
gjorts, hafva visat att det icke möter något hinder
att leda Amu-Darjas vatten
tillbaka i dess gamla bädd, utan fara att torrlägga
det nuvarande flodlandet vid Aral. I sådant fall
skulle med tiden kunna skapas en genom odlade trakter
gående förbindelse med Kaspiska hafvet.

När Amu-Darja genom kanaler inkräktar trakter, der nu
vinden jagar de gula sandmolnen fram öfver steppen;
när telegrafer och jernvägar tränga fram till hjertat
af Asien,
då skola Oxus gamla stränder åter eröfras
åt civilisationen. Öppnandet af vägen till
Central-Asien innebär sålunda i och för sig goda
löften för framtiden. Huruvida det britiska lejonet
och den ryska örnen slutligen skola komma i strid
om väldet och hvilka följder denna strid kunde komma
att medföra för civilisationens sak, äro frågor som
falla utom området för denna uppsats.

Bn.



Utåt och inåt.

I.

Ljupt in i björkens hvita stam jag skar 
En gång för länge sedan till Din ära 
De runor, som då voro mig så kära 
Och som jag då på tungan ständigt bar.

Det var, som sagdt, i forna, glada dar.
Se'n dess, minsann, man nog har fått sig lära, 
Att man bör alltid »tand för tunga» bära! 
Men gamla vanor sitta envist qvar. --

Nyss var jag åter i den kända parken, 
Men ej ett spår af namnet sågs i barken. 
Dock, hvad gör det? -- jag sade i mitt sinne;

Om än från ytan runorna försvunnit, 
Om nya vedhvarf dem betäcka hunnit, 
Står namnet lika tydligt qvar der inne.

II.

I menskolifvet ock vi återfinna 
Rätt mycket liknande. I anletsdragen 
De intryck ofta träda fram i dagen,
Som, lika källsprång, genom själen rinna.

Om man förfelar hvad man hoppats vinna, 
Om man af fröjd helt plötsligt blir betagen, 
Om sorgen slår de stora, tunga slagen, -- 
Allt lemnar spår, som, om de än försvinna

Rätt snart från ytan, ofta inneslutas 
I själens djup. Der kunna tårar flyta, 
Fast kinderna af glädjens färg begjutas!

Så är det just med mig: I hjertat brinner 
Den gamla flamman än, fast på min yta 
Du endast sval och sansad vänskap finner.

C, P-t.



Midsommarbjörken och julgranen.

När midsommarn är inne, kläder sig naturen, äfven i vårt
sträfva norden, i högtidsskrud. Hägg och rönn blomma,
björken spänner ut sitt gröna tak och i dess skyddande
skugga uppspira örter och blomster ur marken. Blåa
sjöar och klara elfvar återspegla nejdernas skönhet
långt in på de ljusa nätterna. Men just vid denna
tid kringsvärma ock tanklösa eller vinningslystna
skaror, som plundra lundarne på deras löfkronor,
i ändamål att dermed pryda en mängd portar, trappor
och verandor samt, i synnerhet i städerna, krogar och
källarlokaler. Otaliga äro de båtlaster och vagnar,
som, dagarne före midsommardagen, till Stockholm
införas med unga, friska löfträd, hvilka, efter
några få dagars tynande lif, fula och vissnade
utkastas bland soporna. Detta betraktas ännu af
mången såsom en oskyldig förnöjelse; men för den
tänkande är intet oskyldigt, som leder till skada och
vanprydnad på längden. Redan framträda, i mer eller
mindre grad, Mälarens fordom så sköna stränder och
holmar såsom kalhuggna klippor. Det var också i äldre
tider förbjudet att »löfva»; och vi tro, att detta
förbud väl förtjenade att upplifvas. I en af våra
äldsta skogsordningar, den af 1734 den 12 December,
heter det i sista punkten: »Och som björkskogarne
äfven väl taga skada genom löfsalars uppsättande
så väl som löfvande i kyrkorna och annorstädes,
både i städer och på landet, hvartill unga björkar
användas; alltså vele vi ock sådant härmed, vid tio
daler silfvermynts vite, hädanefter hafva förbudit.»
I en senare tid, då den åsigt gjorde sig gällande,
att skogarna bäst vårdas, om man låter dem hejdlöst
raseras, bortföll detta förbud ur skogsordningarne. 
Det var vid samma tid, som man ansåg sig böra
bortskänka eller för en spottstyfver föryttra kronans
skogar, af hvilka staten nu nödgas, sedan de blifvit
förödda, återköpa -- kala marken. Vi hafva ofta nog
för sed, att handla först och tänka se'n. Och väl är,
när eftertanken ändock en gång kommer; men onekligen
vore en omvänd ordning att föredraga.

Emellertid hafva röster redan höjts mot
bruket att »löfva», d. v. s. sköfla löfträden
midsommartiden. Låtom oss nu taga i betraktande
ett annat, dermed beslägtadt bruk, som finner sin
användning midvintertiden.

Hvem ser icke med nöje barnens fröjd vid den med ljus
prydda julgranen; hvem gläder sig icke lifligt åt
allt, som skänker de unga ett oskyldigt nöje. Men om
plägseden att i hemmen uppställa julgranar verkligen
är så oskyldig, derom kunna meningarne vara delade.

Det roade oss, dagen före senaste julafton, att göra
en promenad utåt Stockholms vidsträckta kajer och
till ett och annat af dess torg. Öfverallt funno
vi massor af unga granträd, än uppstaplade i stora
högar, än stående på konstgjorda fötter, än liggande
i vagnar. Det var ej lätt att räkna antalet; men
vid ett öfverslag ville det synas, som på hvarje
öppen plats, af dem som vi besågo, funnos från 100
till 200 unga granar, således på fem platser (efter
ett medeltal af omkring 150 på hvardera) 7 à 800
träd. Handeln med dylika träd hade då i ett par dagar
fortgått och stegrades julaftonen naturligtvis än
ytterligare. Antager man emellertid, med en troligen
allt för låg beräkning, att endast 750 julgranar
om dagen blifvit under de trenne dagar, som föregå
juldagen, i Stockholm torgförda, skulle omkring 2,300
unga träd hafva för denna julsed blifvit borttagna ur
skogarne omkring staden, der de, om de fått fortväxa,
kunnat med sin skugga gifva skydd åt marken och svalka
åt menniskor och djur, samt när de, såsom mogna träd,
nedhuggits, virke och ved för flere tusende behöfvande. 
Och för hvilket gagn har detta skett? För att
en kort stund på en eller ett par högtidsaftnar utgöra
en ögonfägnad för våra barn, som med lika mycken fröjd
skulle dansat omkring ett bord, prydt med de strålande
ljusen och några julgåfvor, och för att strax derefter
kastas på sopbacken eller uppbrännas! På de orter,
der det gamla bruket, att låta julbordet med sina
rätter qvarstå till Knutsdagen, bibehålles, dansar man
visserligen med lika nöje den ringdans kring detta,
hvarmed julen skall afslutas, som man på andra håll
dansar kring julgranen. Och huru många äro ej de,
som med innerlig fröjd påminna sig julaftonen i
hemmet, der de funnit trefnaden fullkomlig, ehuru
något granträd icke dervid fungerat såsom ett slags
medelpunkt för glädjen. I många provinser här i landet
begagnas nämligen alldeles icke eller blott i enstaka
hus någon julgran.
Man har sökt bemantla det medvetet oriktiga i denna
plägsed med påståendet, att dessa granträd blott
skulle vara en utgallring ur skogen, der denna
står tätast; men hvar och en, som gjort sig mödan
efterforska verkliga förhållandet, vet att de,
som hitföra dessa träd, i allmänhet tagit dem der
det bäst och närmast burit så till, och att just de
rakaste och vackraste exemplaren utväljas. Skola vi
närmare granska åtkomsten, så torde vi väl göra ännu
en ledsam upptäckt. De flesta af dessa vackra träd
ha icke vuxit på deras egor, som nedhuggit dem. För
att vara uppriktiga, måste vi säga, att de helt
enkelt äro, vanligen nattetid, åverkade, det vill
säga stulna på främmande mark. Holmar i Mälaren och
från manbyggnaderna aflägsna skogsdungar förhärjas
af främmande personer; allmogens barn tillvänjas vid
oredlighet och den bildade klassen vid liknöjdhet
för ungskogens bevarande; och bittra frukter af många slag, hvilkas
ursprung få kunna ana, uppväxa ur denna till utseendet
så oskyldiga plägsed.

Liksom en annan gammal sedvana, att vid jultiden
betäcka golfven med halm, mer och mer försvinner,
sedan man kommit under fund med att detta minne
från den tid, då man i de hedniska offerhusen
utbredde halm till hvilobädd åt de från alla orter
dit sammanströmmande skarorna, gifver mindre nöje
än eldfara; likaså torde det vara tid att för barnen
påfinna något lämpligare ämne till förlustelse än ett
sådant, som tjenar till att beröfva hufvudstadens och
många andra städers omgifningar deras skönaste prydnad
och att i sin mån demoralisera befolkningen. För
barnasinnet borde vi ju ej vilja erbjuda annan fröjd
än den, som är ädel till sin grund och oskadlig till
sin verkan!

E. L.



Fåglar med tänder.


Archæopteryx macrurus.


Odontopteryx toliapicus.


Genom Darwins lära om arternas föränderlighet
eller att de olika växt- och djurformerna icke
äro sjelfständiga skapelser, utan utbildat sig ur
hvarandra genom öfvergångsformer, har ett nytt lif
spridt sig i naturforskningen. Inom nutidens växt-
och djurverld finnas talrika former, som, liksom de
olika länkarna i en kedja, förena den ena arten med
den andra. Men i många fall saknas fullständigt alla
mellanformer och hela stora grupper finnas, mellan
hvilka man förgäfves i nutiden söker förbindande
länkar. Man anser, att dessa länkar dock funnits uti
äldre tider, men försvunnit innan den nutida
verldens växter och djur uppstått. I de lager
och bäddar, som afsatt sig i uråldriga geologiska
tider, finner man också stundom lemningar af dessa
mellanformer, men de kunna icke vara särdeles talrika,
emedan endast ett högst ringa antal af forntidens
djur och växter lemnat något spår efter sin tillvaro
och en jemförelsevis ringa del af jordskorpans lager
och bäddar blifvit genomforskade. Hvarje dylikt
fynd, som bidrager till fyllandet af en lucka i
varelsernas kedja, måste derföre helsas med glädje
af naturforskaren.

Hvem skulle väl hafva trott på djurformer, som förena
luftens bevingade invånare med kräldjuren på marken,
och dock träffade man 1862 uti den litografiska sten,
som brytes vid Solenhofen i Baiern och som tillhör
jura-formationen, lemningarna af en fågel, som delar
med kräldjuren flere utmärkande kännetecken. Denna
fågel, af hvilken vi här meddela en afbildning och
som erhållit namnet Archæopteryx macrurus, hade en
med fjädrar besatt svans af en fots längd.
Denna svans utgjordes af tjugu svanskotor.

Under loppet af sommaren 1872 upptäckte professor
Marsch, uti några till den öfre
kritformationen hörande lerskiffrar i Kansas,
i Förenta Staterna, skelettet af en utdöd
fågel, som i många afseenden ansluter sig till
kräldjuren. Skelettet synes tillhöra en vattenfågel af
en dufvas storlek. Denna fågel, som erhållit namnet
Ichtyornis dispar, hade bikonkava kotor såsom
reptilierna samt dessutom tänder, som voro smala,
skarpa samt insatta i särskilda tandhålor.

Helt nyligen har man funnit hufvudet af en annan
fågel, som till några karakterer närmar   sig   kräldjuren.
Detta märkliga fynd gjordes uti 
lerbäddar på ön Sheppey i mynningen af Thames. Denna
lera tillhör den äldre tertiärtiden (eocentiden)
och har länge varit bekant bland geologerna såsom
särdeles rik på lemningar efter utdöda djur och
växter, samtliga af det utseende, att man kan med
all sannolikhet sluta, att lerlagren afsatte sig
under en tid, då ett tropiskt klimat herrskade
i norra Europa. Utom lemningar efter sköldpaddor,
fiskar, hafsormar, krokodiler o. s. v., finnas deruti
frukter efter palmarter samt andra växter, beslägtade
med dem, som numera finnas endast i tropiska
klimat. Professor Owen, som nyligen beskrifvit det
enda bekanta exemplaret af den tandbärande fågeln,
hvilken han benämt Odontopteryx toliapicus, anser
att dess tår varit försedda med simhud samt att
djuret lefvat af fisk. Tänderna äro icke fästade i
tandbenet uti särskilda tandhålor, utan utgöra en
omedelbar fortsättning af sjelfva tandbenet. De voro
icke klädda med emalj, utan

Biblioteket i Escurial.
hade   sannolikt   antingen   en   hornartad
betäckning eller ock  utgjorde
de   ett   slags   underlag för tandlika utskott på
den      hornartade   näbben. 
Å   sid.   40   meddelas   en   teckning   af fågelns hufvud.

P. C-e.


Biblioteket i Escurial.

Spaniens kung, don Filip, grubblar, 
Grubblar dagar, grubblar nätter, 
Om ej något medel finnes,
Som för tanken gränser sätter.

Slutligen han ler förstulet, 
Låter kalla några munkar,
Sätter sig med dem till häst och 
Ur Madrid helt stilla lunkar.

Det är sommar.  På Kastiliens 
Vida slätt är brändt och öde, 
Manzanares bädd ej eger 
Qvar en droppe af sitt flöde.

Solen glöder, svetten lackar 
Från don Filips hårda panna; 
Munkarne i svarta kåpor 
Sig med trones köld bemanna.

Som en skugga skrider skaran, 
Utan afbrott, stum, allvarlig; 
Rolig är visst icke färden, 
Men så blir den icke farlig.

Aftonrodnaden belyser 
Guadarramas högsta branter
När man hunnit till en nejd, som 
Dyster sträcks åt alla kanter.

Nakna bergen bilda bakgrund, 
Här och der ett träd, som tvinar, 
Ljung och ris och sand, som ömkligt 
Hvarje fattigt grässtrå pinar.

Spaniens kung, don Filip, stannar, 
Ser sig rundt omkring med nöje,
Sträcker ut sin arm och talar 
Med ett dystert segerlöje:

«Lyssnen, mina munkar!    Komma 
Skall jag tankens kraft att rygga; 
Fånga skall jag den uti ett 
Slott, som här man strax må bygga.

Slottet, helgadt sankt Laurentius, 
Skall få formen af ett halster; 
Dit man, när det blifvit färdigt,
Samlar tankens skilda alster.

Böcker, manuskript i skumma 
Salar skall man ledvis ställa, 
Titlarna mot väggen vändaFaktiskt förhållande i Escurials bibliotek., 
Att de stå som i en fälla.

Här, i öde ensligheten, 
Här, i dunkel inneslutna,
Tankens verk och segrar skola 
Stå förglömda och förskjutna.»

Spaniens konung, Indiens herre, 
Slottet nog du reste präktigt: 
Fånga tankens kraft -- det värfvet 
Var dig alltför öfvermäktigt!

Tanken lefver ej emellan 
Manuskripts och böckers permar; 
Själen är dess hem, ur hvilket 
Den kring hela verlden svärmar!

Tankens lif och men'skans eget 
Varit, är och blir det samma, 
Och med hvarje barn, som födes, 
Tänds på nytt en tankens flamma.

Emil v. Qvanten,


Små taflor och berättelser ur svenska folklifvet.

Af H. H-g.

I.

Ett husförhör.

En mörk och kulen novemberdag stodo mot vanligheten
begge förstugudörrarna på vid gafvel hos rike Jon i
Götskulla. En mängd frånspända »trossar» på gården
gaf tillkänna, att Jon hade mycket främmande, och
den gröna trillan från prestgården, att prosten också
var bland de närvarande.

Utanför såg man genom fönstret »nystugan» fullproppad
med menniskor och hörde prostens tordönsstämma,
som rycktals tystnade och efterträddes af en gäll
barndiskant.

Det var husförhör i Götskulla-roten, -- en årligen
återkommande redogörelsedag, till hvilken hvar och en,
som var klen i katekesen, skaffade med fruktan och
bäfvan. Men det skulle derjemte bli kalas hos rike
Jon i Mellangården; och detta var en tilldragelse,
som likt Fayes komet återkom blott hvart sjunde
år. Ty utom Jon Andersson fanns det sex grannar i byn,
hvilka i tur och ordning bestodo välplägningen vid
dessa tillfällen. Likväl hade ingen kunnat mäta
sig med honom i riklig välfägnad, och denna gången
väntades icke utan skäl ett gästabud, som skulle
öfverträffa alla föregående.

Ett rykte hade nämligen spridt sig, att rike Jon,
eftersom prosten i alla fall var i huset, ämnade
fira sin dotters trolofning med en utsocknes, Per
i Storebyn.

Det skulle visserligen vara en hemlighet; men till
ett stort bondkalas behöfvas för många hjelpgummor,
för ätt en hemlighet, och i synnerhet en som handlar
om giftermål, skulle kunna bevaras. Nyheten var så
mycket större, som det ej fanns ett barn i socknen,
som icke visste, att Karin, Jons dotter, och Erik i
Norrgården hållit af hvarandra alltse'n de läste sig
fram för prosten, och att Erik var en arbetsam och
galant gosse, ehuru han icke hade någon förmögenhet;
men att Per i Storebyn var en »toker», som fastän han
var »ohejdadt rik» alltid kommit tillbaka med en korg,
när han försökt sin friare-lycka. Ja, det var till
och med mången, som tyckte
att Karin bar sig åt som en riktig slinka, och,
genom att »ta den ingen ann' vill ha», satt en fläck
på hvarje giftasvuxen mö i hela Stensta socken.

Om föräldrarnas trug och öfvertalningar och den
stackars flickans tårar och böner, derom hade ryktet
intet att berätta. Den hemligheten hade blifvit
bättre bevarad.

I Jons helgdagsstuga pågick förhöret oafbrutet. Genom
den öppna dörren utströmmade en tjock dimma och
insvepte de närmast sittande, som i en molnstod. Vid
ett stort fällbord fram vid fönstret satt prosten med
den uppslagna förhörsboken och sållade det andliga
vetande, som fastnat qvar af utanlexorna ur Svebilii
katekes. Midt emot på andra sidan om bordet satt rike
Jon och bredvid honom -- ett mål för allas nyfikna
blickar -- Per i Storebyn.

Denne hade tydligen lagt an på att visa sig i all
sin rikedoms glans. Icke nog med att en och annan
trockeltråd ännu satt qvar i rockkragen, ett tecken
att plagget nyss kommit från sockenskräddaren;
utan allt, hvad han hade på sig, var splitter
nytt, från den storrosiga silkeshalsduken och
kattunsvästen med glasknapparna ned till »tyska
stöflarna» med galoscherna. Till och med det gulhvita
håret röjde märken efter någon slags upptuktelse
med messingskammen och vågade sig endast i spridda
stripor ned till sin vanliga plats -- i ögonen.

Redan hade det yngre slägtet varit framme och läst
och fått sin kristendomskunskap med prickar och streck
inregistrerad i husförhörslängden, när prosten tittade
pä klockan och gaf tillkänna att »uppskrifningen»
skulle begynna.

Hvar och en uppgaf, i den ordning prosten uppropade
gårdsnummer och namn, hvilka förändringar timat
sedan förra hösten; hvilka af tjenstfolket flyttat
och hvilka kommit i stället; om någon afträdt sitt
gårdsbruk, och hvilken var ny brukare m. m. -- När
turen kom till Jon Andersson, reste sig denne, med
utseendet af en, som vet att han har något riktigt
öfverraskande att meddela, och tillkännagaf att
Per Jönsson i Storebyn från Bricklinge grannsocken
skulle skrifvas som brukare af den ena »fjerndelen»
i Gökskulla. »För det är på det viset», tillade Jon
med en half hviskning till prosten, men tillräckligt
högljudd, att höras af alla närvarande, »att Karin,
våra doter, och Per kommit öfverens om att bli ett
par och tänker få bröllop i julhelgen.»

»Är Per  Jönsson från  Storebyn här?» sporde prosten.

Per satt tyst, som om frågan gällt en alldeles obekant
person, och prosten upprepade med högre röst:

»Är Per Jönsson här, så kom fram!»

En knuff af Jon väckte Per ur hans
funderingar. Hastigt reste han sig upp och kastade
frågande blickar ömsom på prosten och ömsom på sin
tillämnade svärfader.

»Är detta Per Jönsson?» sade prosten i det han fäste
en forskande blick på den bebådade mågen i Gökskulla.

»Fälle säjer di det», genmälte Per och såg sig
småleende omkring på församlingen.

»Nå, min käre Per, jag hör du tänker på giftermål,
och ämnar bosätta dig här i socknen?»

Per förblef stum. En tvär nick kunde tagas för ja
eller nej, allt som man behagade.

»Har du ditt prestbetyg från Binklinge med dig?»

Per begynte ett förtvifladt letande, trädde och
tummade i alla fickor; men återkom, efter en hviskning
af Jon, till bröstfickan, ur hvilken han uppdrog
en tjock sedelbok och framletade bland sedlar och
papperslappar det äskade dokumentet.

»Det tycks på det här», sade prosten, sedan han
granskat betyget, »som du skulle vara svag i din
kristendomskunskap. Hur är det? kan du din katekes?

»Ja wasch!» svarade Per tvärsäkert.

»Vi ska höra efter. Eftersom du nu tänker gifta
dig, kan du säga, i hvilket af budorden det talas
om äktenskapet?»

»Dä ä fälle i femte.»

»Femte budet handlar om något helt annat. Kan du läsa
femte budet?»

»Du skall inte drapa.»

»Om du vet hvad som förstås med dräpa, så finner du
att detta är något, som Gud förbjuder hvarje menniska,
äfven den ogifta, och således icke är någonting,
som särskildt har att göra med äktenskapet.»

Ny tystnad af Per.

»Men jag skall», fortfor prosten, »göra dig en annan
fråga. Kan du säga: hvad befalles i det sjette budet?»

Per såg sig bekymrad omkring. Men hastigt ljusnade
hans anletsdrag. Han rätade på sig, sammanknäppte
händerna, såsom han lärt sig i barnaåren och uppläste
med hög och ljudelig stämma:

»Egentligen, att dyrka och tillbedja beläten, kreatur
och skapade ting ...»

Nu brast församlingen ut i ett högljudt skratt och
prosten sjelf gjorde synbara ansträngningar, att icke
instämma i den allmänna munterheten.

»Nej! detta är för rasande», sade prosten, när han
ändtligen fått tyst i rummet. »Vet du inte hvad som
befalles i sjette budet?»

»Nääj!» svarade Per förtretad.

»Kan du säga mig, hvem som har stiftat äktenskapet?»

Per såg grym ut; men svarade efter något betänkande:

»Girighet, afund samt alla onda lustar och stämplingar
efter andras välfångna egendom».

Ett sakta fnittrande ledde Pers ögon till
qvinnobänken, der han fick se Karin med näsduken för
munnen bemöda sig att qväfva ett gapskratt.

Detta var mer än Per kunde bära. Alla prostens frågor
bemöttes af den tillfrågade med den mest hårdnackade
tystnad. Slutligen tyckte Jon sig böra uppträda
som medlare. Han tog ett par steg fram till mågen,
fattade honom i armen och sade med bevekande stämma:

»Du ska bjuda te och svara så godt du kan på det,
vördig prosten frågar dig.»

Men nu var det slut med Pers
sjelfbeherrskning. Skummande af raseri gaf han Jon en
sittopp, så att denne ramlade baklänges på närmaste
granne. Derpå slog han knytnäfven i bordet, så att
prostens näsduk och snusdosa hoppade högt i vädret,
och skrek med af ilska darrande stämma:

»Jag behöfver inte stå som någe spetakel för
Stenstapresten eller någon ann' heller; och ni Jon
kan behålla era trasiga doter för er sjelfver.»

De sista orden bekräftades med ett nytt trumfslag
i bordet, hvarpå han med händer och armbågar
röjde sig väg genom folkhopen ut genom dörren. Jon
skyndade efter, och nu började på gården ett ifrigt
parlamenterande, hvari Jons hustru och ett par af
grannarna äfven deltogo. Men Storeby-Per var döf
för alla skäl, och då Jon, för att ge styrka åt
sina föreställningar, åter fattade honom i armen,
fick han en ny sinkadus, som ögonblickligen flyttade
honom tio steg tillbaka.

Som en vilde rusade Per till stallet, spände hästen
för kärran och, utan att kasta en blick tillbaka
hvarken på rike Jon eller hans gård -- som han likväl
för ett par timmar sedan betraktat så godt som sin
egen -- försvann han i hvinande fart genom portlidret.

*

Fjorton dagar derefter, just som prosten reste
sig från sin middagslur, inträdde Jon med Erik i
Norrgården i prostens kammare.

»Jag gissar nästan ditt ärende», sade prosten under
det han stoppade sin pipa. »Du kommer för att begära
lysning till om söndag för Erik der och Karin.»

»Ja, det är allt som prosten säger. Erik och Karin
ha länge haft godt öga till hvarandra, fastän jag,
gubevars, tyckte det skulle passa bättre med Per i
Storebyn, bara för förmögenhetsaffärderna.»

»Egennyttan är en dålig rådgifvare i slika fall»,
sade prosten. »Gaf du akt vid förhöret på hvad Per
svarade, när jag frågade honom, hvem som stiftat
äktenskapet? 'Girighet,
afund samt alla onda lustar och stämplingar efter
andras välfångna egendom', var det enfaldiga
svaret. Och dock låg deri mera sanning, än både
han eller någon af er andra kanske tänkte på. Det
händer gunås så ofta, att der menniskovilja får
råda, der är det girighet eller andra onda lustar,
som stifta äktenskapet. Emellertid kan du tacka Gud,
min käre Jon, att han öppnade dina ögon, innan allt
var för sent.»

»Men det må väl inte vara för sent, att få en
tocken der gök till tinget och få honom näpst för
sin vildhet?»

»Jag ville gerna att du öfverlemnade den saken åt
mig», sade prosten, »jag tror, att jag dervidlag skall
råda, hvad som är bäst för er båda. Onäpst skall han
inte blifva.»

»Men inte för lite straff! det ber jag prosten
om. Fyrti par spö och stå på skampall'n i våra kyrka;
det tycker jag allt han har förtjent. Betänk, han
gjorde ju båd' hemgång och annat.»

»Lyckligtvis ser lagen med andra ögon, än den
förorättade. Emellertid skall du inte bry dig om
någonting, utan
låta mig ställa med saken.    Jag lofvar att du skall
få all den upprättelse, du kan begära.»

*

Det hörer till våra folkseder, att förlofvade icke
visa sig vid kyrkan, förrän tredje lysningsdagen;
men att de då ledsagas af så många slägtingar och
vänner, som möjligt.

Tredje advents-söndagen lyste det tredje gången för
Erik i Norrgården och Karin i Mellangården; och en
sådan stass, som den från Gökskulla, hade ingen sett
på många år vid Stensta kyrka.

En stund före sammanringningen, medan qvinfolken
pyntade sig i sockenstugan och karlarne på kyrkbacken
pratade
om väder och vind, kom kyrkvaktaren och bad rike Jon
gå in till prosten i sakristian.

Jon hörsammade kallelsen och klef med säkra steg genom
kyrkan in i sakristian; men tog ovilkorligt ett steg
tillbaka, när han här fick se -- Per i Storebyn.

Denne stod der dum och handfallen. Han var inte så
modig nu, som på förhöret i Gökskulla.

»Jag har talt vid Per Jönsson», sade prosten, »och han
är här i Guds hus, för att bedja om din förlåtelse.»

»Hm!» inföll Jon. »Det var ett snyggt spetakel du
stälde te ...»

»Tyst och hör på!» afbröt prosten. »Per Jönsson
erkänner, att han illa förgått sig i ditt hus, och
ber, att du ville glömma hans förseelse. Det är ju så,
Per Jönsson?»

»Ja wasch!» sade denne och såg ängsligt på Jon.

»Han lofvar vidare, att i sitt umgänge nu
och framdeles iakttaga ett stilla och fridsamt
uppförande, icke gifva dig eller någon annan orsak
till förargelse, och till rättesnöre för sina
handlingar endast hafva Guds ord. Och slutligen har
han som ett erkännande af sitt fel, och till bevis på
sin ånger, här till mig öfverlemnat femtio riksdaler,
att utdelas till församlingens fattiga. Det är ju
så, Per?»

»Ja!»

»Och nu vill jag» fortfor prosten, vänd till Jon,
»att ni båda här i Herrans helgedom och inför hans
ansigte, räcken hvarandra handen till försoning.

»Nog tycker jag att du slapp något för skonsamt ifrån
den här affärden», sade rike Jon och fattade Pers
hand. »Men inte vill jag vara den, som nedkallar Guds
vrede på Karins glädjedag.»




Universitetsbyggnaden i Helsingfors.
(Se art. å sid. 46 o. 47.)
Laforsen.

Nära intill  den fjällrygg,  som  skiljer Herjeådalen
från Norge, och alldeles vid foten af den skyhöga
fjälltoppen Ljusnestöten   ligger   ett   litet,
obetydligt   fjällvatten, kalladt Ljusnetjernen,
med en höjd af 2,926 fot öfver hafvet. 

Från denna
lilla fjällsjö utmynnar en smal bäck, som med rask
och oförvägen fart störtar fram mellan klipporna
och utgör den   längre   fram  så mäktiga och sköna
Ljusneelfs ursprung. 

Redan efter sitt första lopp
träffar denna lifliga fjällbäck här och der på mer
och mindre   »inflytelserika»  kamrater, villiga
att förena sig med honom, och under hans egen, ännu
så oerfarna ledning   göra den äfventyrliga resan
till hafvet. 

»Många bäckar små, göra  en  stor å» --
och  när det bullrande sällskapet hunnit fram till
det vackra, mellan bergmassorna inklämda Ljusnedal,
beläget  1,942 fot öfver hafsytan, eger det styrka nog att till bruksegarens fulla
belåtenhet drifva icke allenast dervarande smedjor
och andra vattenverk, utan väl mycket mera till.

Efter förbindelsen med Voxnan blifven helt stolt och
majestätisk, kastar sig Ljusnan med dån fram genom
skogs- och bergpassen, åtnjutande blott en skenbar
hvila i de stora sjöarna Bergviken och Marman innan
den, skummande af fröjd och efter en färd af 38 mil,
kastar sig i hafvets famn.

Ljusnan, som uppsamlar vatten från Jemtland,
Herjeådalen, Dalarne och Helsingland, har ett
flodomfång af 180 qvadratmil.

Under sin färd företer denna flod det mest olika
skaplynne. Efter att hafva inom Herjeådalen rusat fram
mellan vilda bergshöjder, blott då och då berörande
odlad bygd, och sedan den äfven inom Helsingland på en
sträcka af 7 mil genomlöpt idel ofruktbara vildmarker,
ankommer den ändtligen vid Färila kyrka till stora och i samband
stående odlade landsträckor. Härefter vidgar den sig
ofta i de herrligaste lugnvattenytor, med tjusande
stränder, kransade af björk och al, och mellan
stränderna och bergen ligga öfverallt präktiga,
två våningar höga bondgårdar, omgifna af bördiga
sädesfält. I dessa sköna floddalar bor ett stolt,
sjelfständigt folk, utmärkt för intelligens och
välmåga.

När man från Färila gästgifvaregård färdats förbi
hvilstället »Lassekrogen», får man höra ett vidt
ljudande dån. Det kommer från Laforsen, som är det
största af Ljusnans snart sagdt otaliga vattenfall,
beläget 680 fot öfver hafvet och räknande en fallhöjd
af nära 84 fot. Forsen synes icke från landsvägen,
men blott man går ett litet stycke genom skogen,
anträffar man honom -- och häpnar.


Laforsen i Ljusneelf.
(Efter en teckning af K. Ekström.)

Skummande, yrande, brusande kastar sig den väldiga
vattenmassan med ett döfvande dån utför branten. Och
der nere i det under tidernas längd allt mer
utgräfda djupet sjuder och fräser det, och vattnet
dansar med förfärande hastighet omkring i tusende
hvirflar. Skummet kastar sig som en ofantlig hvit rök
upp i luften, och då solen lyser på dessa millioner
vattenperlor, gnistra de i alla regnbågens färger.

Ve den olycklige, som råkar falla ned i denna af
yrande skum bäddade jättegraf! Han är utan räddning
förlorad.

Här får man om våren bevittna ett af de mest
sällsamma skådespel. De ofantliga virkespartier,
som årligen afverkas från den ofvanför liggande
Herjeådalens vidsträckta, men nu ytterst medtagna
skogar, skola nämligen passera detta fall, för att
längre fram mot hafvet sönderskäras af sågbladens
hvassa tänder. Sågtimmer, bjelkar, spärrar och spiror
slungas nu dagligen i tusental utför det majestätiska
fallet och försvinna
för en stund i djupet. Men snart kastas de till
nästan hela sin längd upp i luften, balansera ett
ögonblick i denna ställning, snarlika en dansande,
afqvistad skog, för att sedan falla på sidan och i
strömhvirflarna begynna den mest vilda och fantastiska
lek, man väl gerna kan tänka sig. Dock, nya kamrater
komina oupphörligen till fallspetsen, störta sig lika
oförväget utför och undantränga dem, för att sedan
i sin ordning fortsätta den sällsamma leken!

Virkets framforsling från de aflägsnaste skogar
till elfven sker på ett lika enkelt som sinnrikt
sätt. Öfverallt i skogarna och under deras stigning
mot bergen, ja ända upp på bergsplatåerna påträffas
en mängd sjöar och tjernar. Dessa har man förbundit
med hvarandra genom s. k. timmerrännor, hvilka
från de högst upp belägna vattnen löpa ned till
elfven. I dessa stupande rännor påsläppes nu vattnet
och sågblocken införas dit af flottningskarlarne,
hvarefter de med pilens hastighet ila utför till
närmast belägna sjö, för att sedan åter insläppas i
en annan ränna, tills de slutligen hinna Ljusnan.

Det var i en sådan ränna som en gammal gumma en
vacker vårdag fick göra en snabb färd. Gumman
hade af någon anledning, klifvit upp i rännan,
som för tillfället var torrlagd. En elak spefågel
till timmerkarl, som observerade detta, tog sig
då för att uppdraga damluckan. Innan den gamla
märkte faran och hann krafla sig ur rännan, hade
den snabbt framvältrande vattenmassan nått henne,
och hon fördes nu med svindlande fart framåt. Gällt
skallade hennes ångestrop genom skogen, men ingen
fanns till hands att hjelpa henne, hvilket väl också
med en sådan fart varit hardt när omöjligt, och hon
måste således finna sig i att fortsätta skjutsen
till nästa station, d. v. s. till nästa tjern, der
hon slutligen välbehållen hamnade, till all lycka på
så grundt vatten, att hon kunde vada i land.

Öfverallt vid dylika rännor finner man småbaracker,
af sågverksbolagen uppförda till skydd för
flottningsmanskapet, och de små högar af kaffesump,
som man vid knutarna af hvarje sådan barack alltid
påträffar, vittna, bland annat, om kaffets otroliga
förmåga att leta sig väg till äfven de aflägsnaste
vrår och skola må hända i en aflägsen framtid spela i
fornforskningen samma roll som »Kjøkkenmøddingerne»
i våra dagar.

Men vi återvända till Laforsen.

Under sin mödosamma färd uppför elfven lyckas det
laxen ofta att med ett djerft hopp trotsa de hinder,
som de nedanför Laforsen belägna vattenfallen
uppställa; men här måste hans beundransvärda
ihärdighet vika för en kraft, omöjlig att
öfvervinna. Med en till envishet gränsande energi gör
han dock oupphörligen de mest förtviflade ansatser,
liksom ville han ofvan vattnet fullständigt lära känna
den omgifvande lokalen och mäta fallets höjd. Han
tröttnar dock snart, utmattad af denna fruktlösa kamp,
hvarunder han måste alldeles sakna föda, och beger
sig åter mot hafvet. Hans under uppfärden så goda
hull' har nu försvunnit, och det eljest så vackra,
högröda köttet är vordet grått. Han kallas nu, om han
på nedresan fångas, för vraklax, är föga smaklig och
säljes billigare än den »blanka». Till Laforsen har
laxen från hafvet omkring 20 mils väg -- och hvilken
väg! Den ena svåra forsen är icke väl passerad, förr
än en ny ännu »motstridigare» möter, och blott här
och der får han hvila
sig i de sjöar, som elfven genomlöper. Kommen till
ett sådant lugnvatten, blir laxens första omsorg
att förskaffa sig någon föda, men han finner snart
den stora skilnaden i att proviantera i ett sådant
der litet sötvattensbäcken mot att i hafvet följa
strömmingsstimmen, då han bara behöfver gapa, för att
få munnen full. Här får han sno rundt om stränderna,
och kanske kan han ändå på hela dagen icke öfverkomma
så mycket som en simpel mörtpinne. Här är gäddan
honom öfverallt i vägen, och med henne kan han icke
täfla i jagtsprånget under vattnet, hvadan mer än ett
tilltänkt rof frånsnappas honom just i det ögonblick
han öppnar munnen för att gripa det.

Det har varit fråga om att, till beredande af fri
uppgång för laxen, göra större sprängningar vid
Laforsen, af hvilken åtgärd Herjeådalen skulle hafva
den största nytta, men man har stannat vid blotta
förslaget, och forsen dånar derföre ännu i denna
stund med samma öfverväldigande kraft som förut.

Bland de många knep, strandfolket använder för att
till husbehof fånga laxen, har jag hört berättas om
ett fångstsätt, som är så originelt, att jag ej kan
underlåta att här återgifva berättelsen om det samma.

En liten finngubbe, som hade sin stuga i närheten af
ett mindre fall, som elfven gjorde i skogen, såg ofta
om våren laxar göra flere alnars hopp för att komma
öfver ett starkare språng i sjelfva strömfåran. Det
vattnades i munnen på den fattige skogsfinnen,
hvar gång han såg den präktiga, silfverglänsande
fisken. Men huru komma åt honom?

Nät eller not hade han icke, och icke kunde han och
icke fick han heller bygga ett laxkar. Huru emellertid
vår gubbe gick der på stranden och grubblade, fick
han en idé.

Han fälde en invid stranden stående sekelgammal gran,
och gjorde inhuggningen så, att trädet föll ut åt
fallet, med toppen just der, hvarest han sett laxarna
hoppa. Sedan han på granens landända lagt svåra 
stentyngder, halade han sig ut på denna improviserade
bro och högg bort qvistarna, så att blott de blefvo
qvar, som voro lämpliga att stödja och hålla granen
på beräknad höjd öfver vattnet. Derefter kröp gubben
tillbaka och började så fläta en mycket stor videkorg,
den han medelst tåg fästade vid granens ända, så
att den hängde ett par alnar öfver vattensprånget,
hvarefter han begaf sig hem för att sofva på saken.

Hvem kan beskrifva gubbens glädje, då han påföljande
morgon fann tre präktiga laxar liggande i korgen! Det
blef storkalas i den gamles stuga, ett kalas som
räckte länge, ty nästan hvarje morgon fann gubben
lax, som under sina hopp fallit ned i den välsignade
videkorgen, detta egendomliga fiskafänge i fria
luften.

Alla som ströko ned efter elfven och sågo denna
underliga tillställning, drogo medlidsamt på munnen
och mente ätt finnen blifvit galen. Men då gubben
började sälja lax, kommo the belackare på andra
tankar, och togo sig för att utspionera honom. Och då
de en morgon sågo gubben krypa utefter granen och ur
korgen hemta en vacker lax, var med ens hemligheten
af gubbens fångstsätt afslöjad.

Då jag nu berättat denna laxhistoria, vill jag
för mina sagesmäns räkning tillägga reflexionen:
si non è vero, è ben trovato, hvilket härvidlag kan
öfversättas med: vore än historien icke sann, så är
den likväl rolig.

Gubben Noach.

-

Universitetet i Helsingfors.

Det är en vacker sed af den svenska universitetsungdomen,
att, vid sina offentliga festligheter, sällan
eller aldrig förgäta en hjertlig välgångsskål för
universitetet i Helsingfors. Skålen för Kristiania
universitet är naturligtvis gifven, sedan Sverige och
Norge blifvit förenade; deltagandet för Köpenhamns
universitet är också gifvet, sedan den skandinaviska
tanken närmat, i så många afseenden, Danmark till
Sverige; men välönskningen för det finska 
universitetet -- sedan Finland numera är skildt från
Sverige och går sina egna vägar, sedan Auras
gamla lärdomssäte blifvit förbytt till det nya
Alexanders-universitetet i Helsingfors -- innebär
någonting mera än en vanlig festprogramskål:
den ådagalägger styrkan af den andliga kulturens
band, äfven der de yttre sociala banden brustit
och de nationela hotas med omvandling, den intygar
upphöjdheten i den känsla, som spirar fram ur gemensamma, ädla
minnen. Det är skönt både att gifva och emottaga ett
sådant deltagande.

Vi lemna våra läsare en afbildning (sid. 44) af
Helsingfors' universitets hufvudbyggnad. Den är
uppförd och fullbordad 1832 af den från Tyskland
till Finland inflyttade arkitekten Engel, om hvilken
en finsk konsthistoriker yttrar: »Med renaste sinne
för antikens formbildning förenar sig hos honom en
sällspord storhet i uppfattningen, uttryckt genom
mäktiga profiler, kraftiga proportioner och en solid
detaljbehandling». Universitetsbyggnaden i Helsingfors
är i sjelfva verket ett präktigt palats, hvars inre
rumanordning eger ändå renare stil än den yttre mot
torget vända fasaden. Midt emot universitetshuset
utbreder sig, på andra sidan om torget, det ståtliga
senatspalatset. Tredje sidan af samma torg upptages
af en granitterrassering af 275 alnars längd, 200
alnars bredd och 15 alnars höjd, från hvilken resa
sig Nikolaikyrkans hvitskimrande kolonnader. Äfven
de båda senare monumentala byggnaderna äro verk af
Engel. Alla tre bilda en intrycksfull sammanställning
af ädelt prydda hem åt vetenskapens, religionens
och samhällets idéer. Och stiger man upp på den
väldiga terrass, hvarpå Nikolaikyrkan är belägen, har
man en storartad utsigt öfver Finska vikens böljor,
ur hvilkas famn i bakgrunden uppstiga Sveaborgs mörka
klippor och murmassor, med sina ännu mörkare minnen!

Lärostolarnes antal vid Helsingfors'
universitet är 35. Dertill komma 8 lektorater,
3 exercitiebeställningar och ett obestämdt antal
docenturer. Studenternes antal har på de senare åren
uppgått till omkring 600. Biblioteket, inrymdt i en
särdeles vacker byggnad (äfven den af Engel) omfattar
mer än 120,000 band. Öfriga byggnader och inrättningar
som höra till universitetet äro: anatomiska teatern,
astronomiska och magnetiska observatorierna,
klinikum, kemiska laboratorium, botaniska trädgården,
etnografiska och historiska museum, zoologiska museum,
mineraliekabinettet m. m. Årliga inkomsterna stiga
till omkring 1,162,153 finska mark (1 mark = 72
öre). Behållningen i universitetets fonder utgjorde
för någon tid sedan 3,249,790 mark, af hvilka
3,045,400 mark voro förräntade.

q.

*

Visby' ringmur.

II.

Ringmuren med alla dess torn är uppförd af tuktad
kalksten: endast till åtskilliga hörnstycken samt
till omfattningar kring portar och gluggar har man
användt huggen sten. Medelst ypperligt murbruk äro
qvaderstenarna så godt som hopväxta, och både ut- och 
invändigt har muren haft strukna fogar.

Den befästning, som fanns före 1288, anses hafva varit
en lägre mur, i medeltal 20 fot hög, försedd invändigt
på åtskilliga ställen med en af kalkstenshällar bildad
skyttebank eller väktaregång samt med krenåer. Af
denna lägre mur qvarstår mot sjösidan några sträckor,
t. ex. norr ut från tornet »Silfverhättan» (bredvid
»Fiskareporten») till tornet »Cames» i stadens
nordvestra hörn; på denna sträcka finnas tvenne små
och låga torn: »Gubbtornet» och »Jungfrutornet». Andra
sträckor af vestra muren hafva i förra tider blifvit
nedbrutna för att lemna plats åt boningshus.

Åt landsidorna -- mot norr, öster och söder -- har
sedermera denna äldre och lägre (lodräta) mur blifvit
invändigt nedtill betydligt förtjockad genom en uppåt
sluttande, på spetsbågar hvilande förstärkningsmur. De
af nämda spetsbågar bildade nischer, som fortlöpa vid
murens fot med båge efter båge, förläna genom sina
fördjupningar åt murytan en för ögat särdeles angenäm
omvexling. På samma gång som nämda förtjockning egt
rum, anses ock den äldre muren hafva blifvit upptill
påbyggd med 6 à 10 fot, dervid den ursprungliga murens
tinnar blifvit tillmurade, såsom ännu utvändigt kan
synas. Den nya muren fick öfverst kantstående, mot
hvarandra ställda och hopmurade toppstenar af --
på sina ställen -- 6 fots höjd. På några vigtigare
punkter, t. ex. i närheten af de starkt befästade
hufvudportarna, anbragtes äfven i den nya murens
öfversta del krenåer, och invändigt hade denna mur
upptill en väktaregång, anordnad dels genom plankor,
hvilande på stockar, efter hvilka hålen ännu synas
i en regelbunden rad, dels af kalkstenshällar i
sjelfva muren.

De höga, jordfasta tornen, som med hela sin plan
stå uti och utanför ringmuren, hafva på landsidan, i
allmänhet, ungefär 260 fots afstånd från hvarandra,
och äro -- med stadsportarna inberäknade -- 28
till antalet. De hafva en höjd af vid pass 60 à
70 fot. Ungefär midt emellan hvarje par af dessa
torn har funnits ett s. k. häng- eller sadeltorn,
hängande prydligt och djerft öfver murens öfversta
del; hängtornens antal anses hafva varit vidpass 20,
men endast 9 äro qvar. Af dem, som försvunnit, hafva
troligen några vid belägringar blifvit förstörda;
andra hafva på olika tider nedstörtat, sedan de genom
sin tryckning på murens öfverdel
kommit att luta utåt, och vid sitt fall hafva de
dragit med sig större eller mindre stycken af muren.

Alla tornen, både de höga och hängtornen, hafva
krenåer; de höga hafva innehållit 4 à 5 afdelningar
öfver hvarandra. Utom ett enda, som utåt är halfrundt,
äro de dels helt och hållet fyrsidiga, dels till nedra
delen fyrsidiga och till den öfra femsidiga (så att de
der i planritning visa hälften af en åttkant). Skarpa
konturer utmärka dessa höga byggnader; både ut- och 
invändigt är hvarje torn för sig ett pittoreskt
monument. De flesta tornen äro öppna inåt staden. I
hvarje afdelning finnas å hvarje sida smala, men
höga, inåt vidgade gluggar för pilskott. Några
af dessa skotthål hafva i den senaste medeltiden
blifvit utvidgade för begagnande af eldvapen. På
utsidan såväl af de trenne torn, hvilka innehålla
stadens hufvudportar, som ock af några andra,
der utfallsportar finnas, äro kring portöppningen
fallrännor anbragta för gallerverk, som nedsläpptes
till portens ytterligare skydd. -- Å de flesta tornen
äro i senare tid stänger uppsatta, från hvilka det
flaggas vid högtidliga tillfällen, och anblicken af
den ännu på visst sätt, genom murarna och tornen,
fästningslika staden blir då genom de många svajande
blågula flaggorna synnerligen liflig och vacker.

Af de gamla namn, hvilka dessa torn, såsom vigtiga
delar af den vidsträckta befästningen, ursprungligen
anses hafva haft, känner man nu endast trenne,
nämligen: »Cæsar» (på Gotländska »Kajsaren»), det
tredje tornet norr om »Söderport», och till år 1859
begagnadt såsom en del af länsfängelset; »Cames»,
det nordvestra hörntornet; och »Silfverhättan» (i
senare tid vanligen kalladt »Krut-tornet», af der
förvaradt ammunitionsförråd), ett vid fiskarehamnen
beläget, väldigt, fyrkantigt torn, som i sin tredje
våning har liksom väktaregångar omkring ett i midten
af grofva murar uppfördt rum, och som genom denna
sin anordning och dervid fästade sägner tyckes hafva
varit ett gammalt fängelse. Namnet »Silfverhättan»
lär hafva uppkommit af ett glänsande plåttak eller
»hätta» (mössa), hvarmed det fordom varit betäckt. --
Några andra gängse namn, såsom »Jungfrutornet»,
»Förste-Lång-Henrik» eller »Långa Lisa», såsom det
kallas af stadens fiskare, för hvilka det är ett
sjömärke, »Gubbtornet» eller »Sprundflaskan», m. fl.,
tyckas icke vara gamla och ursprungliga.

För öfrigt var staden skyddad mot norr af dubbla
grafvar och vallar (»Nordergrafvar») långs med
ringmuren, och mot söder, på den höga sluttande
stranden, af palissaderade (med skanspålar kantade)
vallar, den ena öfver den andra, långs med hafvet. De
sistnämda, som nu kallas »Palissaderna», hafva ej
länge sedan blifvit planterade med träd och buskar,
och deras terrasser erbjuda nu lustvandringsplatser,
rika på grönska och friskaste sjöluft, rika på
vexlande utsigter öfver Visborgsruinen, staden, hamnen
och den af merendels branta stränder omkransade
Visbyviken, hvilken i söder, bortom prinsessan
Eugenies »Fridhem», begränsas af den 151 fot höga,
tvärbranta bergsudden »Högklint».

Högtorn i norra delen af Visby' ringmur. 
(Teckning af C. S. Hallbeck.)

Nordvestra delen af Visby' ringmur med tornen
»Cames», »Förste-Lång-Henrik» och »Jungfrutornet».
(Teckning af C. S. Hallbeck.)

Sedan eldvapen kommit i bruk, byggdes några bastioner
sammanhängande med ringmuren och försedda med breda
skjutgluggar för kärrebyssor eller små kanoner. År
1411 började Visborgs slott att anläggas invid
ringmuren i stadens sydvestra hörn: det blef en
af nordens väldigaste fästningar, och efter många
belägringar, stormningar och andra skiftande
öden blef det år 1679 af danskarna sprängdt i
luften. Nu qvarstår deraf blott ett ofantligt groft
murhörn. 

Ringmurens hela längd har varit vid pass
11,200 fot och den deraf inneslutna ytan omkring
135 tunnland.

Så egendomligt angenäm en vandring än är på
stället långs ringmurens yttre och inre sidor,
och så lärorikt -- med hänsyn till medeltidens
befästningskonst -- än betraktandet är af alla
dessa högtorn och härgtorn, alla dessa större eller
mindre, rund- eller spetsbågiga  portar, dessa
skyttebankar, krenåer och skjutgluggar, dessa vallar
och grafvar -- vågar dock nu författaren icke längre
fortsätta den allmänna skildringen af detta
stora byggnadsverk. Ej heller vågar han här
fresta läsarens tålamod med att redogöra för
de olika meningarna om tornens ålder i förhållande
till ringmuren. I stället anhåller han, att
ur historien och sagan få meddela ett och annat om
några på teckningarna framstående särskilda partier.

Vi börja med
»Jungfrutornet». Detta å nordvestra mursträckan
befintliga torn är det allra minsta och såsom
befästningsverk mycket obetydligt. Det är fyrkantigt,
smalt och lågt, och har haft tvenne våningar; det
har en krenå å hvarje af de trenne utsidorna;
dörröppningen sitter 7 fot högt från den nuvarande
marken i »Studentalléen», som ligger der bredvid. Men
detta torn är likväl ett synnerligt föremål för
resandes uppmärksamhet -- tack vare det poetiska namnet
och den dervid fästade sagan. För de läsare, som ej känna den
samma, må här meddelas några drag ur den sagokrans,
som omsluter minnet af år 1361, Visby' stora olycksår.

Det var en gång, på 1350-talet, i Visby en
konstförfaren handtverkare vid namn Nils Guldsmed,
som der hade samlat sig mycken förmögenhet. Den
tiden fanns det der också guld och silfver mer än
nog att bearbeta till kostliga smycken. Guldsmeden
hade en öfvermåttan dejlig, men högfärdig dotter,
som plägade kläda sig vida mer förnämt och dyrbart än
flickorna i Visby. Hon fick många friare, men som
ingen var henne till lags, blefvo de afvisade, den ene
efter den andre. Derigenom blefvo många förtörnade
på henne: man gaf henne spenamnet »kolpustarens
dotter», och gjorde om henne och hennes fader en
mängd smädevisor. I harmen öfver allt detta begaf
sig Nils Guldsmed, glödande af hämdlust, med dotter
och skatter till Danmark, fick der företräde hos
kung Valdemar Atterdag, och för att reta denne till
ett krigståg mot Visby, förtäljde han om stadens
stora rikedomar och utomordentliga herrlighet. Han
berättade, huru borgarehusen der hade kopparportar
och förgylda dörrposter, huru kyrkorna och klostren
prunkade af de dyrbaraste klenoder. Om Nils Guldsmeds
resa sjöngs fordom på Gotland en
visa, hvars början, i lätt öfversättning, lyder
som följer:

 »Nils Guldsmed drager till kungen och ljuger,
 Den lede förrädarn och slemme tjufver:
 Guld väga de Gutar på lispundsvåg,
 De spela med ädlaste stenar.
 Svinen äta ur silfvertråg,
 Och hustrurna spinna på guldtenar.»

I följd af guldsmedens lockande skildring -- så
berättar sagan vidare -- beslöt kung Valdemar, som
var en djerf
och slug herre, och som för utförandet af sina
många planer behöfde mycket penningar, att, förklädd
till köpman, på hösten 1360, sjelf fara åstad för
att på ort och ställe utforska ställningen. Då han
anländt till Gotland, tog han in hos en af landets
höfdingar, som bodde på Unghanse gård i södra delen
af ön. Höfdingen hade en ung och fager dotter, för
hvilken den förmente köpmannen i hemlighet bekände
sin kärlek, och åt hvilken han lofvade hand och
tro. Jungfrun trodde på hans
löften och besvarade hans kärlek. En gång
öfverraskades de älskande i ett ömt ögonblick af
fadren, som, vredgad öfver hvad han såg och anade,
gaf köpmannen en örfil, med hvilken denne då måste
hålla till godo, så kung han var. Emellertid utspejade
Valdemar dels sjelf, dels genom sin älskarinna,
hur stor krigsstyrka landet och staden egde, hvar
bästa landstigningsstället vore för hans flotta, hur
staden var befästad, och hvar de största skatterna
funnos. Den följande våren for han hem igen, för att
snart återkomma i sin verkliga skepelse.

Hängtorn i södra delen af Visby ringmur.
(Teckning af C. S. Hallbeck.)

Det var i Juli månad år 1361 som konungen återkom;
han landsatte sitt folk vid Kronvall, 4 mil söder om
Visby, och besegrade gotlänningarne i flera strider,
af hvilka den sista stod strax utanför staden,
och der 1,800 gutar beto i gräset. Blodet rann
i bäckar utför backarna ned till stranden, säger
sagan. Visby måste gifva sig: dess portar öppnades
och dess nycklar öfverlemnades åt segervinnaren. Men
han ville ej intåga genom någon af stadsportarne,
utan till ett tecken, att han eröfrat staden genom
svärdsslag och icke genom underhandling, lät han
nedrifva en del af ringmuren, midt emot valplatsen,
och höll så sitt intåg. Och nu vardt det plundring
och ödeläggelse. Valdemar lät på stora torget utsätta
trenne de största bryggkar, som funnos i
staden, med befallning att de inom 3 timmar skulle fyllas 
med guld och silfver. Men när detta skett, var dock den
roflystne eröfraren ej belåten, utan lät skoningslöst plundra 
hus, kyrkor och kloster. På återfärden till Danmark
öfverfölls Valdemar af en våldsam storm, och det
skepp, som hade det förnämsta bytet om bord, sjönk
vid Carls-öarne invid Gotlands kust, i närheten af
Kronvall. Sjelf kom han med sina öfriga skepp och
med det öfriga bytet lyckligen tillbaka till sin
hufvudstad.

Men då han seglade från Visby, lemnade han, tvärt
emot sina gifna löften, höfdingadottern qvar, hvilken
dock, förvillad af sin kärlek, gjort honom vigtiga
tjenster. Åt sitt lands fiende hade hon, såsom hon
för sent upptäckte, förrådt sin fosterbygd, och sjelf
var hon nu af honom trolöst öfvergifven. -- Snart
föll det hennes landsmän in, att de bland sig måste
hafva haft någon förrädare, som för fienden yppat
deras vigtigaste hemligheter, helst det visat sig,
att Valdemar haft väl reda på alla deras befästningar
och äfven vissa skatters
förvaringsrum. En undersökning skedde, och snart
föll misstanken på höfdingadottern från Unghanse;
under hela ofridstiden hade en hvit duk fladdrat
öfver porten till nämda gård, som derigenom,
enligt öfverenskommelse med Valdemar, varit skonad
från all hemsökelse af de kringströfvande danska
knekthoparna. Hon greps och ställdes för rätta,
bekände ångerfull sitt brott och dömdes till en grym
död -- att lefvande inmuras i det minsta af stadens
torn. Domen gick i verkställighet, och tornet blef
alltsedan kalladt »Jungfrutornet» efter den olyckliga
höfdingadottern, som der inne led hungersdöden.

Så förmäler den muntliga sagan. Strelow i sin
krönika omtalar visserligen, att Valdemar år 1360
såsom köpman i spejareärende besökt ön, talar äfven
om kärleksförbindelsen med höfdingens dotter, till
och med om örfilen, som »Kong Valdemar paa den tid
tog til tacke»; men nämner intet om flickans dom och
inmurning i tornet. I Danmarks häfder och sägner
lär intet finnas, som antyder, att Valdemar gjort
någon sådan spejarefärd, och en sådan är ej heller
just trolig. Att han kom år 1361, och kom med öfvade
och krigsvana trupper, besegrade gotlänningarne,
plundrade Visby och eröfrade ön -- är deremot med
historisk visshet väl bekant. Det är den gotländska
folkpoesin, som har diktat den dystra sagan. Det hade
ju varit alltför simpelt, om kung Valdemar endast
genom vapenmakt i ett vanligt krig skulle kunnat
blifva herre öfver den yppersta stad i norden, och
derföre har man i berättelsens enkla väf inslagit
de romantiskt bjerta trådarna af förklädnad, kärlek,
list och förräderi, samt till ytterligare skuggning
tillagt otack, grym vedergällning och det hemskaste
dödsstraff.

Strax utanför ringmuren, sydost från staden,
ligger den plats, hvarest danske konungen Valdemar IV
Atterdag år 1361 höll med gutarne den afgörande strid,
om hvilken ofvanför är
taladt, och hvaraf Visby' och Gotlands eröfring blef en följd.

Afundsjuk på hansestädernas stora rikedom och politiska
makt, hade den djerfve konungen kommit, för att med bytet
af den gotländska hansestadens skatter bereda
sig behöfliga medel till utförandet af sina stora
fosterländska planer. Vigten af Gotlands besittning
med hänsyn till herraväldet öfver Östersjön hade
dessutom icke undgått hans skarpa statsmannablick. Han
kom och han segrade, och efter den segern lade
han stolt till sin konungatitel orden: »de goters
konung». Så högt skattade han denna eröfring, hvilken
dock, den gången, icke blef varaktig. Befolkningen
reste sig nämligen snart, slog ihjel de danska
fogdarna,

 "Ok lydde under Sverike sidan som för: 
 Thet är troo Almoge, som sva gör" --

säger derom den gamla Rimkrönikan i vackra ord.

»Korsbetningen».
(Teckning af C. S. Hallbeck.)

Stället, der slaget stod och der 1,800 gutar stupade,
heter nu »Korsbetningen», med anledning af det
minneskors, som Valdemar, enligt krönikans uppgift, 
der lät resa till de fallnes minne och deras
salighet. Denna minnesvård, som står på den högsta
kullen derstädes bland många andra kullar, hvilka
troligen äro grafhögar, är ett s. k. ringkors, af
kalksten, nära 10 fot högt, och tvärs öfver ringen
(som skall betyda Frälsarens törnekrona), nära 3 fot
och 3 tum bredt.

På korsets båda sidor finnes latinsk,
i s. k. munkstil utförd inskrift. Å vestra
sidan (mot staden) läses på sjelfva ringen:
»anno. dni. m. ccc. lxi. feria. III. post jacobi» 
-- och på östra sidan: 
»ante. portas. wisbu. i'. ma'ib'. danor'. cecideru't.
gut» -- och på midtelstammen, tätt under ringen,
fortsättningen af sist anförda ord: »enses» --
samt derunder, på korsets tvärstycke: »h. sep'ti. or'. p. e.» -- 
Fullständigt utskriften får
inskriften denna lydelse: »Anno Domini MCCCLXI feria
tertia post Jacobi ante portas Visby in manibus
Danorum ceciderunt Gutenses. Hic sepulti. Orate pro
eis». -- Och i öfversättning: »År 1361 Tisdagen efter
S:t Jakobs dag föllo utanför Visby' portar Gutarne
i Danskarnes händer. Här (äro de) begrafne. Bedjen
för dem!

På vestra sidan är å stammen, inom ringen, inristad
bilden af Frälsaren på korset. -- Rundt om monumentet
har genom framledne landshövdingen v. Hohenhausens
försorg en krans af löfträd blifvit planterad.

Bland Gotlands många minneskors är detta det vackraste
och det mest betydelserika. Den korta inskriften
innehåller
ett stort kapitel af öns historia. En synnerligt
vigtig del af den rika, stolta, befästade
och vapenrustade, af krigets skickelser ofta
hårdt hemsökta hansestadens häfder står tecknad
der i mossbelupna drag. Det är minnet af Visby'
olycksdigraste dag, då dess tempel, kloster,
Helge-Ands- och gilleshus, dess köpmansmagasiner
och enskilda boningar blefvo sköflade och brända,
och då dess makt blef skakad i sina grundvalar. En
mängd olycksdigra händelser tillstötte sedan, den ena
efter den andra, och den stora upptäckten af en ny och
beqvämare handelsväg mellan Asien och vestra Europa --
i stället för den gamla »Auster-wegr» (Östervägen),
som gick öfver Ryssland och Gotland -- fullbordade hvad
Valdemar Atterdag med eld och svärd och rånande hand
hade påbegynt. Och Visby hade så småningom sjunkit ned
från sin under en del af medeltiden ärofullt innehafda
höga plats bland verldshandelns hufvudstäder.

C. J. Bergman.

*

Min flamma.

Hvar morgon innan dagen gryr
Min lilla flamma vaken är 
Och sysslar glädtigt med bestyr, 
I hvilka fullt hon hemma är. 
Då skulle just ni henne se, 
Hur ögonen och munnen le 
Och hvilka rosor kinden får, 
Ju häftigare hjertat slår.

Ni skulle se, hur snabbt och lätt, 
Hvad hon för händer har, blir gjordt; 
Ni skulle tjusas af ett sätt,
Hvartill ni maken aldrig sport; 
Ty fins ett hjerta i er barm 
Och kan om det ni blifva varm, 
Så slår jag vad derom, att ni 
För hennes trollmakt ej går fri.

Se endast in i hennes blick, 
Der ännu engeln dröjer qvar, 
Och se på hennes gång och skick, 
Som all naturens täckhet har. 
Den lilla handen, något brun,
Är visst ej mjuk som ejderdun; 
Men denna hand arbeta lärt --
Och det är mycket mera värdt.

Det var en tid -- min flamma var 
Blott sexton somrar fyld ännu -- 
Då döden borttog hennes far 
Och hemmets lycka bröts itu. 
En ranka svag, sjönk modern ned 
Och endast bad och gret och led 
Och såg ej någon hjelp ändå 
För sig och sina arma små.

Då lyste liten Annas mod 
I all dess storhets rena glans 
Der kämpande och fast hon stod 
Och vann med möda segrens krans.
Och då omsider kampen slöt, 
Till lön för den hon lyckan njöt, 
Att fyra år af brist och nöd 
Ha gifvit -- mor och syskon bröd.

Att lyckan se'n blef Anna blid 
Har henne icke sämre gjort; 
Hon kämpar ännu glad sin strid, 
Fastän af nöd ej drifven fort. 
Men för hvar lidande och arm 
Det klappar varmt i hennes barm, 
Och aldrig, der hon så förmått, 
Från henne någon ohjelpt gått.

En hemmets ros min flamma är, 
Som blommar der i herrlig prakt, 
Men som en verklig fasa bär 
För att bli förd till annan trakt, 
Uti salongens qvafva sfer
Hon derför rädd och tveksam är 
Och gör -- hon vet det utan sorg -- 
En slät figur på lyxens torg.

När hvardagsdrägten fin och nätt 
Kring hennes midja smyger sig, 
Och då hon sväfvar, fri och lätt, 
Framåt på verksamhetens stig, 
Då är en fröjd att gifva akt
På hennes fina, säkra takt; 
Då märker man, att flickan har 
På rätta stället hjertat qvar.

Jag målat hennes bild. En hvar 
Har rätt att tänka som han vill; 
Men min beundran flickan har 
Och kanske ändå -- lite till. 
-- Dock!  det är bäst, att sjunga ut,
Ty nog blir saken känd till slut, 
Och jag ej nå'nsin dölja tänkt, 
Att vi hvarandra trohet skänkt.

Reinhold Winter.

*

Om djurens själslif.

Frågan om djurens instinkt stod för endast några år 
sedan på den punkt att hon förklarades olöslig. Under
tiden har man sett kullkastas läran om djurformernas
beständighet och samma öde håller nu äfven på att
öfvergå dogmen om djurinstinktens oföränderlighet. Man
visar oss att yttringarne af instinkten äro yttringar
af förståndet i
förening med det dubbla inflytandet ärftlighet och
vana, eller att instinkten icke är annat än en ärftlig
samordning af vanor, hvilkas första grund är att söka
i djurets förstånd.

Lyckades man blott visa, att en vana kan ärfvas,
skulle skilnaden mellan vana och instinkt af sig
sjelf bortfalla. Och i sanning, det saknas i detta
afseende visst icke erfarenhet: man
vet att unga rapphönshundar ofta göra stånd,
d. v. s. angifva villebrådets närhet, redan första
gången de tagas med på jagt och till och med göra
det bättre än gamla hundar, som särskildt blifvit
dresserade till rapphönsjagt. Hos andra hundraser
är boskapsvården en ärftlig egenskap, såsom
hos herdehundarne vanan att oupphörligt springa
omkring hjordarne. Allt detta verkställes utan någon
undervisning och säkerligen utan något begrepp om
ändamålet, åtminstone icke första gången. Man skall må
hända invända, att det här handlar om genom menniskan
inplantade vanor och att blott dylika kunna fortplanta
sig genom arf; men talrika, ur de vilda djurens
lif tagna exempel visa motsatsen. Märkligast äro
iakttagelserna ur fåglarnas lif, emedan dessa mer än
andra djur kunna undandraga sig menniskans inflytande.

I mellersta Europa finnes en liten fågel kallad
sommargylling, Oriolus galbula. Säkerligen har ingen
menniska kunnat bibringa den skygga fågeln några
nya tankar med afseende på förbättringen af hans
näste. Icke desto mindre bygger aldrig fågeln nu
för tiden sitt bo utan att betjena sig af mensklig
industri. Nästet är aflångt och upphänges alltid på
ett konstfullt sätt i klykan emellan tvenne grenar
medelst mjuka snören. Dessa äro alltid lånade från
den menskliga industrien: än är det ett band, än ett
silkessnöre, än en skorem, ibland till och med en
urkedja. Korteligen, det bygges nu för tiden intet
sommargylling-bo, utan att ett af menniskohänder
tillverkadt snöre dervid användes. Är nu detta en
vana, så måste den vara ärftlig, är det instinkt,
så måste man medgifva, att den icke låter föra sig
tillbaka så långt som till verldens början.

Men hvad skall man då säga om ett djur, som från
växtätare förvandlats till köttätare? Sorgfälliga
iakttagelser hafva emellertid bestyrkt ett sådant
exempel. I Nya Zeelands bergstrakter träffas en
papegojfågel, Nestor notabilis, hvars tjocka tunga är
å undre sidan vid spetsen betäckt med körtlar, hvarmed
han uppsuger växtsafter, som, jemte bär och insekter,
utgöra hans egentliga föda. En sådan näring alstrar
hvarken mod eller stridslust. Han är också en mycket
fredlig fågel, eller rättare, han var det fordom. Den
europeiska kolonisationen har förderfvat hans vanor.

De flesta kolonister på Nya Zeeland lefva, såsom
bekant, hufvudsakligast af boskapsskötsel, i synnerhet
af fårafvel. Då fåren slagtats, upphänges köttet
jemte skinnen till torkning på särskildt uppsatta
ställningar. Härpå blef fågeln någon gång uppmärksam,
troligtvis under vintern, då lifsmedel tröto, och
han försökte sig på det upphängda köttet. Troligen
måtte det smakat bra, ty fåraherdarne anmärkte, att
Nestor afslet och slukade hela stycken af denna föda,
som dittills varit honom fullkomligt obekant.

Icke lång tid derefter märkte boskapsherdarne, att
fåren ledo af en dittills fullkomligt okänd sjukdom,
som visade sig uti blodiga sår på djurens rygg och
sidor. Ofta voro såren så talrika, att de medförde
döden. Ingen hade någonsin förr sett denna sjukdom,
ingen kunde gissa hvaraf såren uppkommo. Omsider
hände, att en herde råkade få se huru en Nestor
slog ned på ett får och slet såväl ull som skinn
ifrån ryggen. Detta gaf anledning till noggrannare
iakttagelser och man kom snart till den öfvertygelsen,
att den nya sjukdomen hos fåren härledde sig deraf,
att ofvannämda fåglar, merendels flera på en gång,
störtade på fåren och sårade dem. Offren hade intet
annat skyddsmedel än att kasta sig på rygg och välta
sig af och an; men detta halp föga, ty de blodtörstiga
fåglarne riktade då sina angrepp mot fårets länder
och buk, som nu blottades för anfall.

Här hafva vi alltså att göra med ett djur, som under
en jemförelsevis kort tidrymd antagit nya, från dess
forna fullkomligt afvikande vanor. Och i sanning,
kan man väl tänka sig någon större förvandling,
än en af honung och frukt lefvande fågel, som,
plötsligt vorden ett blodtörstigt rofdjur, med
raseri störtar på sitt byte och sliter köttet från
dess kropp? Anmärkas bör, att fågeln angriper fåren
blott om vintern, då han saknar andra lifsmedel,
så att den iakttagna förändringen i vanor ännu på
intet sätt är allmän. Ännu
finnas trakter på Nya Zeeland, der såväl de nämda
fåglarne som fåren finnas i mängd, utan att hjordarne
hittills lidit ringaste men. Iakttagelsen är af vigt,
emedan den bevisar, att förändringen i djurets
lefnadssätt varit fullkomligt vilkorlig. Af
fritt val har Nestor notabilis öfvergifvit
sin svåråtkomliga vegetabiliska näring, för
att tillgripa fårköttet. Likaså är det den fria
viljan, som föranleder sommargyllingen att närma
sig menniskoboningarne, för att tillegna sig ett
och annat trådartadt föremål, som passar för hans
bygge. Fågeln har insett förträffligheten hos dessa
alster af den menskliga industrien. Antaget att han
första gången må hända icke hade något val; så mycket
står fast, att han efter första försöket stannade
vid det beqvämare och lämpligt befunna medlet.

Baltimore-fågeln i Nordamerika hänger sitt bo högt
i träden och fäster det vid grenarne medelst trådar
af samma ämne, hvaraf hela nästet består. Detta ämne
kan vara af mångfaldig beskaffenhet; vanligast är det
lin, hampa, silke, hår och ull, som väfves till ett
slags filt och sys tillsammans med långa hästtagel,
så att hela massan närmast liknar hattfilt eller groft
kläde. Som man ser, använder Baltimore-fågeln till
sitt bygge allehanda af menniskohand förarbetade
ämnen. Också har han namn för att vara en
stortjuf. Under fågelns liggtid äro alla tvätterskor
nödsakade att hålla vakt vid sina blekerier, och
ofta förekommer det, att de tåg, hvarmed bonden
tjudrat sin småboskap, lossas och bortföres af
Baltimore-fågeln. Är man icke här berättigad att
fråga: hvarföre använder fågeln företrädesvis
sådana beståndsdelar till sitt bygge, som icke
funnos i hans hemland förr än europeerna der slagit
sig ned med sina industrialster? Baltimore-fågeln
lemnar ett af de tydligaste bevisen för påståendet,
att djuren hafva ett medvetet val. För tvåhundra
år sedan byggde denna fågel bon, som säkert nog i
vissa afseenden öfverensstämde med nutidens; men lika
säkert är, att afkomlingarne icke bygga på samma vis,
förutsatt att de äro i tillfälle att kunna använda
af menniskohand beredda ämnen. Detta låter blott
förklara sig deraf, att dessa ämnen verkligen bättre
lämpa sig för ändamålet. Det yngre slägtet bygger
således ändamålsenligare nästen än förfäderna.

Bland alla exempel på förändrade lefnadsvanor
hos djuren, torde dock intet vara märkvärdigare,
än att svalornas byggnadskonst undergått en
förbättring. För omkring fyrtio år sedan hade den
berömde naturforskaren Pouchet i Rouen samlat några
bon af vanliga hussvalan, dem han uppställt i stadens
museum. Långt efteråt erhöll han åter ett par bon af
samma svalslägte, och till sin stora förvåning märkte
han, att byggnadssättet har var ett helt annat. Hans
uppmärksamhet var härigenom väckt, och han beslöt
att noggrannare undersöka förhållandet. För detta
ändamål jemförde han mycket noga de nya nästena
med en mängd gamla sådana, och kom slutligen till
den öfvertygelsen, att hussvalan på sista tiden
öfvergått till ett från förfädernas fullkomligt
afvikande byggnadssätt, och att denna förbättring
ännu är stadd i utveckling.

Ett gammalt svalbo, sådant det byggdes för fyrtio
år sedan, bildar vanligtvis fjerdedelen af ett klot
och är så anbragt, att vinkelspetsen ungefärligen
sammanfaller med klotets medelpunkt. Uppe vid kanten
är ingången, en liten, rund öppning af omkring en
tum i genomskärning, knapt stor nog att släppa
fågeln igenom. Ett näste i nyare stil -- nästet
från 1870 -- har deremot oval form och är så stäldt,
att längdaxeln, som jemförelsevis är större än i det
gamla nästet, ligger vågrätt, under det att öppningen
bildas af en mellan nästets öfre kant och den der
ofvan befintliga bjelken eller taklisten anbragt
springa. Denna springa är fyra till fem tum lång och
två tum bred.

Uppenbart visar förändringen en utveckling i
byggnadskonsten: nästets botten är bredare, ungarne få
derföre mera rum och ligga icke så tätt tillsammans
som förr. Öppningens längd tillåter hela barnskaran
att på en gång kika ut och andas frisk luft; de sitta
der som på en sorts balkong. Deraf kommer det sig,
att man numera ofta ser två, tre och flera ungar
titta fram ur boet, utan att modern derigenom
hindras   från   att   flyga   ut och in eller att
luften utestänges ur nästet.

Det lider sålunda intet tvifvel, att nutidens hussvala
bättre förstår konsten att bygga ett bo än hennes
förfäder. Hon har följaktligen gått framåt. --

Vi inskränka oss för tillfället till dessa exempel,
ehuru det vore lätt att anföra många flera. Må de
emellertid tjena till att litet dämpa vårt menskliga
högmod! Redan har idén om djurens förstånd trängt sig på oss med
oemotståndlig makt; snart skola vi äfven hos djuren
nödgas erkänna en förståndsutveckling, och häri ligga
äfven begreppen minne och sjelfmedvetande. Utan
tvifvel innehar menniskan högsta trappsteget hvad
själsförmögenheter beträffar, men förståndet har mer
än en grad, och liksom menniskoslägtet går framåt
genom individernas arbete, så skall den öfriga
djurkedjan förkofras genom dess medlemmars förenade
ansträngningar.

*

Romerska bilder.

På Navonatorget.

Värmen  är  väldig.    Massor af soltält, somliga
liknande stora paraplyer, äro uppspända, för att
afvärja himlens brännande pilar.    De  sköna,
ståtliga qvinnorna, som gå från och till, äro
yttermera försedda  med hufvudkläden,
hvilka på samma gång tjena till skydd, prydnad och
bärställsunderlag. I norden bär qvinnan, liksom
mannen, bördan på ryggen och framskrider kutig, med
lutad ställning; i södern går qvinnan upprätt och
bär bördan, äfven om den är rätt tung, midt öfver
sin hjessa. Ändå mera kraftigt, på sätt och vis,
uppbär den på torget kringvandrande tiggarmunken
sitt hufvud; ty han utsätter för solglöden sin
rakade kala skalle lika likgiltigt som vore den en
skinande iskula på Alpernas toppar. För öfrigt larmar
och hojtar man af hjertans lust kring hela torget,
under det man der förser sina behof för dagen, släcker
sin törst eller hemtar vatten från de springbrunnar,
tre till antalet, som spela på den vida, med kyrkor
och palats omgifna platsen. På trappan till kyrkan
S:t Agnese ses vanligen en mängd trashankar sofvande
eller trätande.


Från Piazza di Navona.
(Teckning af Henri Regnault.)

I Augusti månad brukar man, söndagar och torsdagar,
tillspärra springbrunnarnes afloppsrör, hvarigenom
torget sättes under vatten. Då har man mycket roligt,
springer af och an
i den ymniga vätan, stänker ned hvarandra och jublar,
när vagnar rulla fram, och hjulen och hästhofvarne
uppröra vattenmassan. Under medeltiden utförde man
i vattnet vid dessa tillfällen vidlyftiga upptåg,
som egde karakteren af fastlagsspel
och hvilka åskådades af sjelfva påfvarne. Det var
ett slags sommarkarnaval. Ändå längre tillbaka,
under de gamla romerska kejsarnes tid, låg här en
skådebana, på hvilken man, till folkets förlustelse,
uppförde sjöstrider, drabbningar mellan fartyg,
för hvilket ändamål naturligtvis den egendomliga
skådebanan var fyld med vatten. Härifrån har alltså
Navonatorget fått sitt namn, nämligen af det latinska
navis, som betyder skepp, fartyg, och seden att här,
i påfvens residensstad, söndagar och torsdagar i
Augusti månad springa omkring i vattnet härstammar
sålunda från de hedniska romarnes naumachier
(sjödrabbningsskådespel). Så seg är makten hos
folkbruk och traditioner, på samma gång dessa kunna
urarta i former, i hvilka man knappast igenkänner
deras första ursprung.

Helt nära Navonatorget påträffar man den beryktade
Pasqvino. Den står bakom hörnet af palatset Braschi,
hvars fasad vetter till större delen mot torget
och hvars präktiga marmortrappa berömmes såsom den
skönaste i Rom. Pasqvino
Parti af Züricher-sjön.
är en stympad antik marmorgrupp (föreställande
Menelaos och Patroklos), hvilken romarne omfatta
med särskildt intresse. Pasqvino hette fordom en
qvick och elak skräddare, som dagligen höll till på
Navonatorget och hvars bitande tunga var bekant öfver
hela Rom. När han dött, begynte man uppklistra epigram
och speglosor, i skräddarens manér, på den nära torget
stående marmorgruppens illa medfarna figurer. Deraf
fick gruppen namnet Pasqvino och blef en egendomlig
åskledare för den romerska folksatiren. Af Pasqvino
komma orden pasqvill och pasqvillant, i betydelse af
smädeskrift och smädeskrifvare. De leda alltså äfven
sina anor från Navonatorget. -- Emellertid kan det
ju hända, att Navonatorget fått sitt namn af det
italienska ordet Navóne, som betyder långrofva,
stekrofva, äfven tölp, lymmel. Namnet skulle då
helt enkelt angifva torget såsom saluplats för
nyttiga landtmannaprodukter och samlingsplats
för dagdrifvare.

c.

*

Vid Züricher-sjön.

Ett solljust landskap ler emot oss med ett uttryck, en
karakter, som nästan förefaller bekant. Sjön ligger
blank som glas, återspeglande täcka stränder, ur
hvilkas grönska kyrkor och boningshus framskymta. Men
strax bakom reser sig alpen, hög och allvarsam,
tillbakakastande middagsljuset från sin hvita,
rena panna. Det är en bild från herdarnes land, det
vidtberömda Schweiz. Från en mängd resebeskrifningar,
från tusentals fotografier, dioramor och panoramor
äro vi förtrogna med denna natur och dess stora
scenerier med vida snöfält och kala klippor, mot
hvilka gletschern bryter sina hårda vågor, med gröna
kullar, der drufvan och mandeln mogna, med trefna
små menniskoboningar, som gömma sig på alpdalens
botten eller djerft klättra upp till gränsen för den
eviga snön. Mindre må hända veta vi om det folk, som
lefver här bland bergen och i århundraden lefvat så,
oberoende, enkelt i vanor, redligt i tankar, fritt,
kraftfullt och fosterlandsälskande.

I sitt lynne hafva schweizarne de karaktersdrag, som
man är van att återfinna hos bergsbor. Menniskan och
menniskosinnet danas i viss mån af den omgifvande
naturen. Det folk, som lefver på de sydländska
slätterna, bland vingårdar och olivlundar, blir
poetiskt eldigt; här, på alpen, blir menniskornas
sinne hårdt liksom klipporna, bland hvilka deras
lif förflyter, de bli härdiga, tåliga, tystlåtna,
svåra att böja och ödmjuka.

Det fria 8chweiz! -- Huru många gånger hörde man
ej dessa ord upprepas! Och i sanning, Schweiz är
fritt! Schweizarnes frihet är en frukt af deras
kultur och naturförhållanden. Den passar ej för
andra sinnen, andra folk; den låter lika litet som
fjällörten plantera sig på främmande jord. Schweizarne
äro ett folk för sig. De hafva inga konungar, inga
undersåter, ingen adelsklass, ingen stående armé,
intet gemensamt språk, ingen officiel kyrka. De
hafva sina kommuner, sina kantonalförsamlingar,
der hvarje man är en röst och majoriteten af röster
afgörande utan minsta vad; de hafva fri yttranderätt,
fri handel, fri undervisning i skolorna, frihet
i troslära, gudstjenst och religionsundervisning;
de hafva en lagstiftning, som står omedelbart under
folkets suveräna vilja och beslutanderätt.

Schweizarne hafva sjelfva uppstält, sjelfva
pröfvat, sjelfva gillat de grunder, hvarpå deras
samhällsskick hvilar -- så vidt det kan sägas hvila
på någon annan grund än deras nationela egenskaper:
ett sjelfständigt sinne och en oförvillad känsla för
friheten. Under loppet af femhundra år har landet
upplefvat en mängd af styrelseformer: det har
omvexlande varit feodalt, klerikalt, kejserligt,
radikalt, men derunder aldrig upphört att vara
en förening af sjelfständiga kantoner och fria
kommuner. Förbundsfördraget har undergått talrika
förändringar, kantonalförfattningarne ännu flera,
ibland till det sämre, oftast till det bättre,
men alltid på ett sätt, som tydt på stor politisk
lifaktighet. Det är endast i ett stillastående
land, som lagar och samhällsformer kunna förblifva
oförändrade.

Det schweiziska Edsförbundet är icke annat än
en samling af sjelfständiga republiker -- nitton
kantoner och sex halfkantoner. Hvarje kanton åter
är en förening af fria kommuner, hvar och en för
sig en republik i smått, med sina förhandlingar och
omröstningar, med sina kommunallistor, hvarpå alla
röstberättigade män hafva sina namn. Kommunen är
äldre än både kantonen och förbundet och dess idé är
just det
karakteristiska för schweizarnes samhällslif. Den
förskrifver sig från de tider, då t. ex. några
familjer i en alpdal slöto sig tillsammans på
grund af gemensamma intressen, religion och språk. Då
var jorden 'allmänning' eller samfäld egendom, och
än i dag, fastän redan mycket af jorden öfvergått
i enskilda händer, besitter nästan hvarje kommun
någon jord, någon skog, något vattendrag, såsom
en slags gemensam fond. Kommunen blir sålunda på
sätt och vis en person, antingen han röstar genom
sina ombud i kantonalförsamlingen eller besörjer
sina inre angelägenheter; dess medlemmar, vare sig
vedhuggare, getherdar eller väfvare, hålla möten och
välja inom sig ett råd för att handhafva kommunens
förvaltningsärenden, fattigvård, skolundervisning
o. s. v. Ingen kan undandraga sig ett sådant
förtroendeuppdrag -- kommunen måste tjenas.

Hvarje schweizare tillhör i första rummet sin
by, i andra rummet kantonen och i tredje rummet
fäderneslandet. En man anses icke behöfva söka
sig bergning utom sin by, ej taga sig hustru utom
kommunen. Ända hittills hafva nitton schweizare af
tjugo följt denna gamla regel, aldrig öfvergifvit sin
fäderneby, ej gift sig utom den samma. Men allt som
vägar öppnas, sjöar befaras af ångbåtar och tunnelar
sprängas genom bergen, blir det svårt att vidmakthålla
ett dylikt patriarkaliskt system. En man, som lemnar
sin kommun, förlorar sina kommunala rättigheter;
men då detta likväl ej hindrar honom att söka och
vinna utkomst utom sin by, så uppkommer medborgare med
kommunala rättigheter och medborgare utan sådana. För
de senares frihet strider Edsförbundet, och har
alltid så gjort; för dem fordrar det namnet schweizare
samt rättighet att med jemngod rösträtt nedslå sina
bopålar hvar de finna för godt inom Schweiz. Äfven här
träffa vi således en politisk strid i gång, en strid,
hvari det gemensamma fosterlandet, Edsförbundet,
gent emot kommunen gör anspråk på alla sina barn
och förfäktar medborgerliga rättigheter, som gå utom
byns eller kantonens gränser. Förbundet fordrar en
gemensam lag öfver hela landet, samfälda vapenöfningar
efter en gemensam plan och under samfäldt befäl, det
fordrar att de kommunala och kantonala intressena
vika för hela landets intressen. En sådan revision
af författningarne kommer ock otvifvelaktigt att ske.

Början är redan gjord i Zürich, som med sin nya
frisinnadt republikanska författning stält sig
i spetsen för de liberala sträfvandena. Så väl
staden som kantonen intaga äfven, så i materielt som
intellektuelt afseende ett framstående rum ibland de
öfriga. Schweizarne sjelfva betrakta Zürich såsom
sitt Athén -- medelpunkten för deras inktellektuela
lif. I Zürich finnas musik- och konstakademier,
vetenskapliga samfund, botaniska trädgårdar, allmänna
biblioteker och muséer, klubbar och samfund, handels-
och landtbrukssällskaper samt hundratals högre
och lägre skolor. Här finnes ett universitet, en
teknologisk skola, som utgör en mönsterbild för andra
länders, en polyteknisk och en anatomisk läroanstalt,
kantonal- och borgarskolor i mängd. Vid hvarje torg,
vid hvarje gata, påträffas skolor, skolor för blinda
och stumma, industriskolor, handelsskolor, skolor af
hvarje art och storlek, med undantag af fattigskolor,
ty Zürich har ingen särskild fattigklass. Den har
visserligen några fattiga, men de utgöra här icke en
stat i staten.

En schweizisk skola är föremålet för statens,
kantonens, kommunens och medborgarens omvårdnad och
skydd. Barnen äro medborgarnes stolthet och hopp;
alla lemna rum
för dem, helsa på dem, sysselsätta sig med deras förkofran, 
Schweizaren ser uti skolan vilkoret för en sann frihet, och 
han öfvervakar henne med outtröttligt intresse. I Zürichs 
lag heter det: »Folkskolan skall uppfostra barn af alla klasser, 
enligt öfverenskommen plan, till tänkande män, till nyttiga 
medborgare, till sedliga och gudfruktiga varelser.»

Bmn.


Ett original.

När Mulpus gick i denna jemmerdal, 
Han sällan borstad var, men aldrig kammad. 
Ifrån de första år, då han blef ammad, 
Och till sin död han var ett or'ginal. 
Hans rock -- om jag ej minnes galet -- 
Förfärdigad på nittitalet, 
Var skuren i en ful fason 
Och anstod ej »en man af ton». 
Med knölig påk, och hatten plattad, 
Han långsamt kom på gatan fram, 
Och blef begapad och beskrattad -- 
Men han var tålig som ett lam. 
I synnerhet för pojkar och för hundar 
Fick ej den stackarn någon fred, 
Men se -- han var af det slags folk, som blundar 
För hvarje skymf: han bara teg och led. 
En gång han råka' på en näsvis hund, som ställde 
Sig midt uti hans väg och skällde; 
Och kitsligt, utan minsta skäl, 
Han bet uti hans rock och naggade hans häl. 
Ej denna hund var någon vanlig knähund: 
Han var fastmer en stor och oblyg fähund. 
Fast annars icke böjd för slagsmål, gräl och bråk, 
Nu Mulpus lyftade sin påk, 
För att på den kanaljen klappa lädret; 
Men just som påken höjdes upp i vädret, 
Kom fram en stolt seigneur och skrek i raseri: 
»Den hunden hör mig till; låt bli! låt bli! 
Jag annars utan krus med denna käppen 
Dig bultar mör från stortån upp till läppen.» 
Vår Mulpus stod som träffad af en dolk, 
Och efter ord han tycktes fåfängt leta. 
»Förlåt!» sad' han till slut »jag kunde inte veta, 
Att fähund hör till bättre folk.» 

Fr-



Gustav Doré.

»Boktryckets uppfinning är verldshistoriens största
tilldragelse» säger Victor Hugo i »Notre-Dame»
och angifver vidare det talade eller skrifna ordets
förhållande till den allt öfverväldigande makt, som
det tryckta ordet eger, med liknelsen om »sparfvens
bäfvan, i fall han finge se engeln Legio slå ut sina
sex millioner vingar».

Men denna det menskliga framåtskridandets kraftigaste
häfstång verkar numera ej ensamt genom det tryckta
ordet. I den tryckta bilden eger den ock en makt,
utan hvilken den ej skulle med samma klarhet och
tydlighet, som nu är fallet, vara en så fullt lefvande
befordrare af den allmännare bildning, hvarom våra
dagar bära vittnesbörd. Utan den upplysande teckningen
-- »illustrationen» -- skulle det framstälda ordet,
beskrifningen, oftast komma att blifva stående mera
i karakteren af »sägen» än framåtgående i verkligt
historiskt ljus. Det är den lifliga vexelverkan mellan
ord och bild, som gifvit boktrycket en ökad betydelse,
liksom ock dess teknik genom illustrationstrycket
nått sin högsta potens.

Om utrymmet för denna uppsats det medgåfve, skulle,
för att riktigt häfda den typografiska illustrationens
-- »träsnittets» -- höga anor, här vara på sin
plats att visa, huru boktrycket just upprunnit ur
träsnittstrycket och huru boktryck och trägravyr
städse gått hand i hand. Äfven skulle vara af
intresse att närmare skärskåda, hvarföre trägravyren
till sjelfva sin natur är den mest praktiska, den i
alla afseenden lämpligaste för illustrationen. Men
vi måste inskränka oss till blott en erinran om att
den illustrativa delen af boktrycket i början nästan
icke omfattade annat än en dekorativ utsmyckning -- 
ornerade initialer, slutvignetter och annat dylikt
-- och att den först senare vunnit ett allt större
och större omfång. Detta var ock naturligt, enär
man ursprungligen ej kände till något annat sätt
än att med knif i träet utskära teckningen. Det är
detta träets primitiva behandlingssätt, som gifvit
anledning till den för trägravyren brukliga, men
oegentliga benämningen: »träsnitt».

Det var först engelsmännen som utbytte knifven mot
grafstickeln och sålunda förvandlade träsnideriet
till verklig gravyrkonst, hvarigenom äfven ett nytt
skede för illustrationen inträdde. Genom de oerhörda
framsteg, som trägravyren sedan den tiden gjort,
framsteg som understundom ställa den i jemnbredd med
äfven den finaste koppargravyr, har det blifvit
möjligt att återgifva alla slag af teckningar,
ända från de enklaste matematiska figurer till
nästan mikroskopiskt fina naturföremål, ända från de
alldagligaste ting och upp till de mest komplicerade
artistiska kompositioner.

Så omfattande har ock illustrationens användning
blifvit, så öppen smaken och lifligt behofvet i
afseende på detta bildningselement, att skall en bok,
för att tala i bokhandlarens stil, riktigt »gå»,
så måste hon vara illustrerad.

Om än äran af boktryckets uppfinning tillkommer
tyskarne, träsnittets öfvergång till verklig
gravyrkonst engelsmännen, en hög utbildning af
trägravyren -- »xylografien» -- båda dessa nationer,
så tillhör dock i sistnämda afseendet främsta
lagern fransmännen, hos hvilka, genom väckelsen
af en egendomligt tindrande stjerna på den moderna
konstens himmel, framkallats en ej förut ens anad
trägravyrens blomstring, företeende under ej längre
tid än de tvenne senaste decennierna en hel rad
af fulländade xylografer med en till det otroliga
gränsande virtuositet.

I hvilka afseenden vår tid med sitt rika arf
från de förgångna tiderna skulle vara någon af
dessa underlägsen, torde vara mindre lätt att
bestämma. Lättare är att utmärka några af vår tids
företräden. »Några» -- ty ogörligt vore dock att
följa alla de olika, de otaliga vingar, hvarmed det
nittonde seklet rastlöst framilar. Om vi derföre
blott -- med fästadt afseende vid illustrationens
särskilda betydelse för den högre konsten -- låta
blicken följa det skönas historiska utveckling och
i detta fall tala om en särskild tid för skulpturen,
en för byggnadskonsten, en annan för måleriet eller
musiken o. s. v., och huru den sistnämdas glansperiod
omedelbart anknyter sig till nutiden, så kunna
vi ock karakterisera vår egen tid såsom varande -- 
illustrationens tid.

Genom illustrationen såsom diktande har så att säga
ett nytt språk, ett nytt framställningssätt för
konstens skapande genius framstått och nya poesiens
lustgårdar öppnats -- men öfver dessa lyser klarast
den »stjernan», som samtidens konstverld känner
under det illustra namnet -- Doré.

Vända vi oss bort mot det djupa dunklet före
boktryckets uppfinning och se'n strax tillbaka igen,
åt vår egen tid, så är det ett i sanning bländande
sken, som då möter vårt öga i nya »tungor af eld»,
i nya, väldiga flammor från »Gutenbergs ljusstrålande
press».

*

Gustave Doré. 
Efter af tidskriftens redaktör hos konstnären
sjelf gjord anhållan om porträtt och biografiska
notiser, har han -- hr Gernandt -- direkt från
Gustave Doré erhållit originalet till det porträtt,
vi meddela, jemte en skrifvelse. Sedan Doré i sitt
bref först uttalat, att han anser detta porträtt,
fotografieradt af Elliot i London under Augusti månad
förra året, för det, som mest lyckadt återgifver
hans drag, reserverar han sig emot att gifva någon
utförligare skildring af sitt lif, "emedan detta
skulle vittna om föga blygsamhet", och vill derföre
blott lemna en resumé af sin carrière och fortsätter
sålunda: "Jag är född i Strasburg den 6 Januari
1832, der jag tillbragt min lefnad till åtta års
ålder; min far var ingeniör vid statens väg- och
vattenbyggnadskår i departementet Bas
Rhin och blef 1840 transporterad och utnämd till
ingenieur en chef för departementet de l'Aisne, der
min skoluppfostran afslutades vid 16 års ålder. Jag
kan säga, att de ytterst lifliga intryck, som jag
funnit vid betraktandet af naturen i detta pittoreska
land med sina alper, som jag ofta besökte, hafva till
stor del bidragit att hos mig utveckla smaken för
konsten och synnerligast för landskapsteckningen. År
1847 kom jag till Paris, för att der absolvera min
sista klass i Lyceum (la Rhetorique), hvarefter
jag med lätthet utverkade mig tillåtelse af mina
föräldrar, som fortfarande bodde i provinsen, att
qvarstanna i Paris, den enda plats, der jag kunde
finna ett fält för min kallelse." Så omförmäler han,
huru han först uppträdde som medarbetare i den af
Philipon 1847 började Journal pour rire, hvarefter han
uppräknar namnen på sina arbeten och yttrar slutligen,
att den vigtigaste delen af hans bana daterar sig
från 1869, från bildandet i London af ett galleri,
bärande hans namn -- "Doré Gallery" -- och beläget vid
Bond Street, der större delen af hans arbeten finnas
samlade och som sedan den tiden alltid är tillgängligt
för allmänheten.  Red:s anm.


Att noga följa alla skiftningarna af Dorés talang,
att försöka bedömma hela vidden af hans rika snille
och att lemna en närmare redogörelse för den oerhörda
mångfalden af hans arbeten, med ett ord, att gifva en
någorlunda fullständig kommentar till hans gigantiska
konstnärsverksamhet, till detta skulle erfordras
volymer.

Hvad vi här meddela kan följaktligen endast
blifva några enkla antydningar i syftning till
en karakteristik af detta märkliga konstnärsskap,
hvilket är så egendomligt, att man förgäfves skulle
försöka utvisa till hvilken »skola» konstnären hör,
eller efter hvilka särskilda mästare han bildat
sig. Hans prestationer visa härutinnan blott det
allmännare draget af en återspegling af en i vexlande
riktningar till hög konstnärlig utbildning hunnen
tidsålder. Om Gustave Doré kan med fullt skäl sägas,
att han »gått sin egen sjelfständiga väg och icke
lyssnat till några andra ingifvelser än tidehvarfvets
och sitt eget snilles».

Framträdande tidigt, och på det qvicka skämtets arena,
utvecklar han sig vidare på detta fält, utströende
teckningar i tusental, oftast af den mest burleska
art, karikaturer öfver dagens och lifvets hvarjehanda,
såsom exempelvis den kostliga »Rysslands historia»
-- utgifven vid tiden för Krimkriget -- ett opus af
skarpt gisslande komisk kraft, tills han ändtligen
finner »librettos» för sin bilderdiktning hos flera
klassiska författare. Så framstår Balzacs »lustiga
historier», förklarade genom Dorés crayon. Med
stigande fulländning blifva derefter Rabelais och
Cervantes illustrerade. Samma ämnets beherrskande gör
sig öfverallt gällande, antingen det nu är humorns
fina löje under fuktad ögonfrans, sådan den träder
oss i möte genom den oförliknelige riddarens af la
Mancha och hans trogne vapendragares äfventyr, eller
»storhetens storhet» i »le grand Gargantua»
och »le noble Pantagruel», hvarest väl om
någonstädes »satiren skrattar med hela käften».

Men Dorés genius bereder oss icke alltid olympiska
löjen, icke alltid högtider af skratt. -- Med Dante
i »Inferno» (helvetet) upprullar han för våra
häpnande blickar de hemskaste taflor af natt och
fasa, skakar han hela vårt innersta väsende med
det mest gripande som en dyster fantasi förmår
uppjaga i fruktansvärda scener af marter, ångest
och förtviflan. -- I framställningen af »Purgatorio»
(skärselden), låter konstnären
oss sedan följa skalden förbi mindre förskräckliga,
men alltid öfverraskande bilder och scenerier till
»Paradiso» (himmelen), hvarest de med sällspordt
mästerskap återgifna himmelska synerna hänrycka oss
med en nästan öfversvinnelig skönhetsglans.

Samma fantasirikedom, samma sublima storhet och
upphöjda skönhet, hvarmed Doré fängslar och hänför
i behandlingen af den italienska skaldens verk, vet
han ock att utveckla i sina omfattande kompositioner
till den med Dante närbeslägtade Britens högstämda
lyra. I Miltons »Paradise Lost» och Dantes »Divina
Commedia» framstår Dorés konstnärsskap med städse
samma känslans värma, samma inspirationens glöd. I
båda dessa arbeten har han ock tillfälle att på ett
särdeles beundransvärdt sätt visa sin förmåga af
tumultuariska och figurrika framställningar. Följande
den engelska skaldens ord:

«-- -- -- -- -- -- Satan drog 
I vingad hast med mäktig här. 
Oräknelig som nattens stjernors tal --«

skulle säkert ej finna någon som väldigare än Doré förstode
att i bild tolka dem. Särskild uppmärksamhet fästa vi
vid den bild, som återgifver de slutligen från himlen
bortträngda upproriska englarnes nedstörtande i Chaos:

«I nio dygn de föllo, Chaos röt 
I tiofald förvirring af det fall, 
Hans välde störde -- -- --«

En konstrikhet lika med den Doré vetat utveckla
i taflan öfver Miltons nedstörtande afgrundsandar
visar han ock i behandlingen af de i »andra kretsen»
af Dantes Helvete likt mörka nattskyar af en rasande
storm framdrifha, dystra fantomerna:

«Den helvets stormen, som ej lugnas får. 
För med sig andarna som lösa sanden.«

Till nämda exempel på Doréska kompositioner af
slösande figurrikhet vore att anföra de många
företeelser af ljusaste art, hvaraf »Paradiso»
hvimlar -- dessa herrliga grupper af etheriska och
oskuldsfulla, liksom af idel ljus och renhet formade
väsenden. Märklig är framställningen af »Himmelens
Ros»:

Kring kärleken, den andliga solen (Gud) och liksom
utstrålande från den samma, kretsa otaliga englaskaror 
i allt vidare cirklar -- snarlikt det sätt, hvarpå
bladen gruppera sig i en ros. På ett lyckadt sätt har
Doré här försökt åskådliggöra Dantes symbolisering
af ett evigt och oändligt skönt.

Att med samma grad af styrka utmärka sig i så
skarpt motsatta riktningar, som af det anförda
synes, utgör det kanske icke minst fenomenartade
i Dorés snille. Det lustiga tummel, det nästan
frivola glam och den hejdlösa öfvergifvenhet,
hvarmed hans genius först framträdde (och ännu
understundom framträder?) kunde väl knappast lemna
någon bestämd aning om en kommande, djerfvare flygt
ofvan stjernorna -- ehuru äfven bakom satyros-masquen
rätt snart ett väldigt vingpar syntes spänna sig.

Ett af Dorés första arbeten af en högre stämning
var »Le juif errant», legenden om »den vandrande
juden». Utom nyheten i ämnet uppenbarade sig här ännu
en annan sida af Dorés förmåga, nämligen en djupt
poetisk behandling af det landskapliga. Detta arbete
vann stort bifall, hvilket ock sporrade konstnären
till ett vidare framåtgående i samma riktning. I
denna bransch -- »landskapet» -- har Doré fortfarande
vetat utveckla en karakter af storhet och mäktighet,
som det endast blifvit ganska få förunnadt. I
naturskildringen får ock Doré, kanske mera än i någon
annan genre, tillfälle att på ett slående sätt visa
hvad bildens, om vi så få kalla det, med ens förmår,
detta hastiga, ögonblickliga, blixtsnabba i en verkan,
för hvilken beskrifningen -- ordet, som behöfver tid -- 
ovilkorligen måste stå tillbaka. Doré låter alltid
landskapet, synnerligast då detta är förherrskande,
såsom i illustrationerna till »Juden», stå i en
icke blott yttre, men ock i den förtroligaste inre
harmoni med de i täflan handlande personerna, så att
den dem omgifvande naturen alltid utgör en verklig
återklang af situationens grundton, vare sig denna är
fruktan eller hopp, fasa eller vrede, glädje eller
smärta. »Hvad detta egendomliga framställningssätt
angår», säger en kritiker, »äro Dorés skapelser
så originella, så fantasirika i uppfinningen, så
behagfulla och storartade, så lekande och åter igen
allvarligt melankoliska, så djupt tankedigra och
derhos så förföriskt sköna, att ingen, hvarken äldre
eller nyare mästare kan ställas vid hans sida.»

I »Rabelais» (Gargantua och Pantagruel), som är
tidigare än »Le juif errant», framträder mindre
det landskapliga elementet, men i »Don Quixote»
deremot finnas flera herrliga partier, t. ex. den
mäktiga anblicken af Sierra Morena. Det torde böra
uppmärksammas, att Dorés spanska landskap -- 
der den ädle »Don's» mödosamma stig framgår -- ofta
förete en stor frodighet af -- tistlar. Både i »Milton»
och i »Dante» finnas flera kompositioner, hvari
landskapets pittoreska verkan med den skäraste klarhet
afspeglar den djupa inre betydelsen. Såsom exempel kan
anföras den tjusande naturprakten i taflan med »Satan
rekognoscerande paradiset»; samt de kala, dystra och
obevekliga klippväggar, från hvilka framgapar det
hemlighetsfulla och svarta, bäfvan injagande svalg,
som utgör sjelfva ingången till »Inferno», öfver
hvilken Dante läste den förkrossande inskriften:

«I, som inträden, låten hoppet fara!«

-- vidare: den bild, der man ser de båda skalderna
(Dante och Virgilius) -- sedan de nyss lemnat helvetets
fasor bakom sig -- blickande upp mot den högtidliga,
strålande stjernehimmelen.

Äfven åt ett par af den moderna litteraturens yppersta
smycken lemnar Doré några af sina präktigaste och
ädlaste perlor: illustrationer till Tennysons »Idylls
of the King» (äfven utgifna, på franska: »Les idylles
du Roi») och Chateaubriands »Atala».

Genom skiftande stämningar och scenerier gifver han åt
taflorna till Tennysons »idyller» -- hvilka beröra kung
Arthur och Taffelrunden -- en hög poetisk glans och ett
ämnet motsvarande fint romantiskt doft. -- Se dessa
väldiga ruiner och riddarborgar med stolta tinnar,
dessa klara sjöar och mäktiga klippor, kransade
med än lummiga, än transparenta skogspartier! -- 
se féernas luftiga dans nere i dalens gömma och se,
i täta skogen der, den dröjande riddaren, blickande
mot de små vingade kupidoner, som fladdra kring de
genom ljusets brutna strålar skimrande blommorna! -- 
och se i nattens timma den ensamme roddaren med
en till katafalk förvandlad båt, der, bland svarta
draperier och hvita spetsar, med svallande lockar och
en lilja tryckt mot sitt bröst, »skön Élain» slumrar
i sin sista sömn, öfvergjuten af det silfverskir,
som den öfver de skyhöga tornen hängande månens klot
kastar öfver slott och våg!

Atala-diktens tjusande, af sydländsk färgprakt och
tropisk rikedom svällande panorama från det herrliga
Louisiana
-- »det nya Eden» -- återgifver ock Doré genom
koncentrerande motiv, med alla de talangens och
snillets egenskaper, vi så ofta antydt. De flera
taflor ur detta verk, som i vår tidskrift meddelats,
kunna derom vittna; och vilja vi blott tillägga,
att i »Atala» visar sig ännu mera än i »Les idylles
du Roi», och kanske mera än i något annat af Dorés
verk, det egendomliga framställningssätt, om hvilket
ofvan anfördes, att uti det samma ingen, hvarken
äldre eller nyare mästare kan ställas vid hans sida.

De kolossala skatter, som allt det omförmälda innebär
-- blott de ofvan med rubriker anförda arbetena
omfatta öfver två tusen olika kompositioner -- 
lemna kanske rum för den förmodan, att nu i
det närmaste redogjorts för hela Dorés verksamhet.
Så är likväl ej förhållandet. Men på tal
om Dorés produktivitet vilja vi i förbigående anföra
följande, en tysk författares i detta afseende gjorda
sammanställning mellan Doré och en annan af
den nyare konstens mest betydande heroer: »man prisar
den vidt omfattande andan hos Cornelius, som hemtat
sina ämnen från uppenbarelserna af trenne olika,
storartade verldsåskådningar, från Bibeln, Homér och
Dante, och som äfven lemnat teckningar till den nyare
tyska diktens 'höga visa': Faust. Men denna, ett
åttioårigt lifs verksamhet, förslår ej mycket,
jemfördt med rörligheten och skapareförmågan
hos Doré, hvilken på mindre än tio år fullbordat (här
uppräknar författaren de många under nämda korta tid
af Doré utförda arbetena) ...» Men vi fortsätta:
Sålunda hafva vi ännu illustrationerna till Perraults
sagor (de bekanta Tummeliten, Blåskägg, Rödkappan
m. fl.), af hvilka våra läsare torde erinra sig »Den
sofvande prinsessan i den förtrollade skogen», med
de anslående taflor öfver det underbara förhexade
slottet, som vi i tidskriften meddelat. Vidare: »Les
Fables de la Fontaine», som innehåller mellan fem
och sex hundra vignetter, randteckningar och större
kompositioner. Utom flera Dorés vanliga egenskaper -- 
fantasirikedom, fin humor och lekande behag -- som
utmärka denna samling, hafva vi här tillfälle att
lära känna konstnären från en nästan alldeles ny sida,
nämligen som djurtecknare.

En redogörelse för Dorés teckningar efter verkligheten
skulle bilda ett ganska digert kapitel: dessa
otaliga bilder ur allmänna lifvet -- illustrationer
till resebeskrifningar, till skildringar af en mängd
scener och förhållanden ej blott från tecknarens eget
land, utan ock från andra länder. Ett berörande af
allt detta skulle dock föra för långt -- tänk blott,
hvad det magiska i ordet Spanien innebär! Dorés »Voyage 
en Espagne» hvimlar af teckningar.

Inom denna sfer -- verklighetens -- torde dock främst
böra räknas: »London. A Pilgrimage by Gustave Doré
and Blanchard Jerrold». Här upprullas en bjert och
skiftande målning af den ofantliga verldsstaden med
dess rikedom, glänsande prakt och mörka »mysterier»,
dess nöjen, idoghet och nationela egendomligheter. Med
hvilken talang konstnären återgifver det vexlande
och rörliga lifvet i denna jättestack! Se blott en
gata i London -- »a City thoroughfare» -- med dess
virrvarr af åkande, gående och ridande, detta kaos af
fysionomier om hvarandra i den brokigaste blandning,
åt hvilket allt Doré dock förstått gifva enhet och
artistisk sammanhållning!

Då redan i början af Dorés bana hans närmaste vänner
väl uttalade sin beundran öfver de storartade anlag,
som alstren af hans crayon vittnade om, förmenade
de likväl -- ej anande illustrationens kommande
storhet, ej inseende dess betydelse -- att dessa
prestationer endast vore någonting af efemerisk art
och att först genom »oljan» kunde förvärfvas ett
varaktigare namn. Doré egnade sig derföre äfven åt
denna konstart. De årliga Pariserutställningarne,
åt hvilka han städse lemnat värdefulla arbeten
i olja, vittna fördelaktigt derom. Verk åt den
enskilde mecenatens gemak eller till och med åt
muséernas offentliga salar kunde dock ej för denna
rika ande hafva samma dragningskraft som den till
allt folket gående illustrationen, hvarföre ock
denna hos Doré mäktigast kommit till utveckling. Ej
ens under tempeldômen kunde finnas ett nog för hans
sändning. Han måste -- gå ut i all verlden.

Mycket mera af Dorés verksamhet vore ännu att beröra,
men då det anförda redan betydligt inkräktat på
utrymmet, vilja vi till sist endast egna ett par ord
åt det -- hvad uppgiftens storhet och ämnets vexlande
rikedom angår -- kanske märkvärdigaste af alla Gustave
Dorés arbeten: Bibeln.

Om än i afseende å den bildliga behandlingen af de
klassiska författarnes skapelser kunna, såväl hvad
penseln som crayonen angår, uppräknas flera namn,
är dock antalet relativt ringa, så att å detta fält
står Doré temligen isolerad. Är det åter fråga om
de bibliska ämnena, så befinner han sig på en mark,
beträdd af legio. På denna täflingsban', der han
ock mötes af de väldiga kämpar, hvilka i måleriets
annaler stå tecknade bland dess ärorikaste, kan han
icke vid hvartenda tillfälle undgå allt vacklande i
sadeln; men de lysande egenskaper vi sett honom ega
utvecklar han dock äfven här i rikaste mått, så att
segerns kransar blifva för honom tillräckligt många,
friska och glänsande.

Det vore öfverflödigt att ingå i några detaljer öfver
den storartade framställningen -- alltifrån det första
»Varde Ljus» till den afslutande »Domens Dag» -- af
alla dessa intagande idyller ur patriarkernas lif, af
de höga uppenbarelserna i profeternas och apostlarnas
visioner, af profeternas egna, mäktiga gestalter,
af ett helt folks skiftande och underbara öden och
af den verldssändes heliga mission o. s. v. -- öfverflödigt, 
enär taflorna sjelfva skola komma inför
den svenska allmänhetens ögon och sålunda bättre än
allt ordande kunna vittna om den skatt af skönhet,
som Dorés bibelverk erbjuder.

Här förekomma ock de mest lysande exempel på till
hvilken höjd trägravyren hunnit -- vittnande om
allt det oförlikneliga de Doréska illustrationerna
härutinnan ega. Detta verk utgör sålunda äfven en
representant för den xylografiska konstens högsta
spets För Bibelverket hafva omkring trettio 
af Frankrikes utmärktaste gravörer arbetat.. 
Hvilken skilnad mellan den första tryckta
bok och ett praktverk i våra dagar, hvilket ofantligt
afstånd från det bibelexemplar, som var den första
frukten af Gutenbergs uppfinning, och till ett
sådant som betecknas med: »Bibeln, illustrerad af
Gustave Doré!»

Vid det slutliga totalomdömet öfver Dorés
konstnärsskap vilja vi, då hittills endast anförts
dettas positiva egenskaper, ock medgifva, att
inkorrektheter synas understundom insmyga sig i
hans verk och att en närsynt kritik med dess »ljus
och lykta» icke skall i alla vecken af den väldigt
draperade konstnärlighetens mantel, som höljer
Dorés fria genius, finna det »klosterarbete» som för
närsyntheten utgör det enda tillfredsställande. Det
följer för öfrigt af sig sjelft, att den orkanlika
energi, hvarmed Doré utslungar sina otaliga skapelser,
skall ibland lemna en eller annan detalj i mindre
ansadt skick.

All konstruktion är någonting för Doré främmande,
hvilket ock röjer sig i hans rent perspektiviska
ting. Men äfven när stora brister härutinnan
förekomma, saknas dock aldrig ett drag af skönhet.

»Liniernas rythm» finnes i hans gruppering, men
ej det byggda, beräknade, som utmärker en viss,
traditionel, genom flera stora namn uppburen
historisk-symbolisk stil. Hos Doré eger allting
karakteren af realitet, verklighet och sanning,
och detta äfven under hans djerfvaste flygt, äfven i
hans mest ideala eller fantastiska kompositioner. Om
Doré ock understundom anlägger den komiska masken
(i »karikaturen»), är deremot hans fysionomi inom
en högre sfer naturlig. Han söker ej den storhet,
som rörer sig på kothurnen. Som han eger vingar,
behöfver han ej styltor.

Det för Dorés stil mest utmärkande kännetecknet är
dock sjelfva belysningen -- clair-obscuren. Ej någon
imitatör af den i detta afseende -- i clair-obscuren
-- berömde nederländaren och mera upphöjd än denne,
existerar dock mellan honom och Doré härutinnan en
intim mystèr: detta koncentrerande af effekten, detta
stämningsfulla och oefterhärmliga, som så sympatetiskt
berör åskådaren. Ljusets fördelning, som spelar en så
stor roll hos Doré, föranlåter oss säga, att crayonen,
penseln i hans hand är en lågande fackla.

Obekymrad om kritiken (han kan, han måste vara
det) har Doré endast af sin egen starka ande
förts oaflåtligt framåt genom dessa oöfverskådliga
verklighetens och fantasiens vida riken, som utgöra
skådeplatsen för hans dater.

Man har i skön skapelse (poesi) i ord företrädesvis
velat se »andens konst», förmodligen derföre, att
exempelvis de bildande konsternas svåra teknik så
tagit handens medverkan och utbildning i anspråk,
att en konstnär inom detta område relativt endast
i mindre utsträckning kan få tillfälle att gifva
åskådlighet åt det obegränsade andliga inre. Men
målarkonstens städse större och större herravälde
öfver den motspänstiga tekniken tyckes i synnerhet
komma att afkasta fjettrarna -- framförallt den smidiga
illustrationen. Doré visar exemplet på, att handen
förmår med samma snabbhet gifva åt idéerna form
som språket. Redan för snart ett tiotal af år sedan
beräknade man, att Doré utfört omkring fyrtio tusen
kompositioner, och man har äfven iakttagit, att den
mest produktive skriftställare kan knappast diktera
så fort, som Doré utkastar sina teckningar. Doré
är ej ensamt målare; han är i sin konst ock en
skald af högre ordning och företrädesvis har genom
honom framstått ett nytt uttryckssätt, ett verkligt
bildspråk för poesien. Vi torde ej irra oss, då vi
förmoda, att äfven en aflägsnare framtid skall komma
att räkna Gustave Doré bland det nittonde århundradets
märkvärdigaste snillen.

C. S. Hallbeck.
Teckningar och drömmar.

Af -a-g.

Furstens unga maka.

Tusen sinom tusen hafva besjungit och beskrifvit
den unga flickans svarta eller ljusa lock, hennes
strålande blick, den smärta, men fylliga växtens
behag. Tusen sinom tusen hafva besjungit och förtäljt
om en ungdomlig kärleks sorger och fröjder, och
slägte efter slägte har lyssnat till sångerna och
sägnerna och har icke ledsnat att från århundrade
till århundrade lyssna till ett och detsamma om
kärleken och fägringen. Men är då i en qvinnas
lif intet annat värdt att se, att lära känna? Är
giftermålet en förlåt, som nedfaller, för att dölja
djupt under sitt hölje endast en verld utan intresse,
ett lif utan dagrar bland skuggorna, utan känslor,
som kunna af andra förstås eller delas? Hafva alla
fagra behag flyktat ur hjertat, derföre att kinden
bleknat, att växten kanske är mindre smärt? Är den
ungas kärlek och kärlekssorg, ett ämne alltid nytt
genom århundraden och i oräkneliga tal af sånger och
sagor, och makans hängifvenhet icke värd ett rum ens
i en eller annan enkel saga ?

*

Är Leli vacker, är Leli glad, är Leli frisk?

Är rosen vacker, är våren glad, är morgonen frisk?

Leli är en ros, en vår, en morgon.

När hon nalkas, klarnar hvarje blick, när hon skalkas,
ler hvarje öga. Endast en blick klarnar icke, endast
en läpp ler icke. Endast furstens blick klarnar icke,
furstens läpp ler icke. Lelis make synes icke varsna
den unga. Hans blick dröjer på den höga, bleka qvinna,
som tankfull stöder sig mot palmens stam.

Se, sådan, som den höga Zilla, bör en qvinna
synas. Rosen vissnar, våren mognar till sommar,
morgonen till dag, men furstens maka »endast leker».

Leli hörde orden. Bort gick den unga, och hon sade
vid sig: »Furstens maka skall icke leka längre, hon
skall blifva allvarlig, som den bleka Zilla. Lätt är
att lemna leken, för att vinna hans bifall.»

Och Leli gick till sin väf, som fanns uppsatt mellan
tvenne akacieträd, och hon började händigt att,
mellan trådarna, träda in tvärtrådar. Hon såg att
tyget blef vackert och färgerna klara, och hennes
ögon strålade och hon började sjunga, och gladt,
som fågelns, perlade hennes toner, men hon tystnade
tvärt, hennes skick blef allvarligt och hon lemnade
sin väf och gick in i lunden. Modigt gick den unga
framåt och såg allvarsam ut. Men en fjäril fladdrade
omkring henne och Leli tog några steg, för att skynda
efter den; men hastigt stannade hon häpen och sade:
»Nej, Leli skall icke leka.»

Och nu gick hon med mycket högtidliga steg framåt. Men
blommor smögo sig lätt om hennes fot, och hon böjde
sig ned och plockade några för att vira till en krans;
dock, hastigt fällde hon dem alla ur sin hand och
sade: »Leli, du leker.» Åter tog hon ett allvarsamt
skick och leendet försvann från hennes läppar.

Men en fågelunge, en liten en, utan fjädrar ännu, hade
fallit ur boet och låg flämtande på marken. Leli
tog den i sin hand, hon närmade den mot sin kind, hon
andades på den, och hon log och hennes öga strålade
då hon lade den tillbaka i boet och såg den krypa ned
deri; och hon klappade i sina händer, då hon såg den
hvila der mjukt och godt. Men i det samma gömde hon
sitt anlete i sina händer, i det hon sade: »Leli,
och ännu leker du!»

Nära intill, på trädet, låg ett djur, en giftig
mask. Hon såg den och ryste tillbaka. Man hade sagt
henne, att den brukade fästa sig på hullet, att
den tärde sig allt djupare, att den frätte sig ned
i det friska köttet och härjade der länge, länge,
under åratal, ja, att den stundom vållade död.

Åter stannade Leli. Hon såg rysande på det lilla
djuret, men hon fattade mod, hon gick närmare och hon
sade: »Se, denne kunde hjelpa mig att blifva sådan
han vill se mig, att
vara allvarlig, som furstens maka egnar. Jag förmår
ju icke öfver mig sjelf så mycket, att jag skulle
kunna öfvervinna min barnslighet. Skall jag väl
då rysa för denne, som kan hjelpa mig?» Och modigt
grep hon det lilla djuret, och öppnande sin klädnad,
fäste hon det under sitt bröst. I det samma kände
hon smärtan af stynget och märkte att hon bleknade,
men hon sade: »Hvarför bäfvar jag? Jag visste ju,
att det skulle smärta; men han skall älska min kind,
ty den är blek nu.»

Och Leli gick bort till det stora mangoträdet. Nejdens
ungdom dansade och lekte deromkring, men nu samlades
alla omkring Leli, ty nu först syntes dem dansen
glad, och de räckte henne händerna, för att föra
henne med sig. Men Leli frestades icke af dansen,
ty öfver hennes hjerta tärde ett qval, som hon med
möda kunde dölja.

Dagar gingo. Lelis kind var blek och hon lekte icke
nu mera.

Och sällan nalkades sömnen Lelis läger, men nu satt
hon i lunden och hade doppat svalkande örter i källan
och lagt dem öfver sitt sår; och smärtan lindrades
för en stund, och hennes ögon slötos omedvetet,
och hon slumrade.

Men Andala, Lelis väninna, nalkades den slumrande. Hon
blef henne varse och stannade, bekymrad blickande på
den bleka sofverskan. Förundrad såg hon knippan af
våta blad på hennes bröst, lyfte sakta bort den och
varsnade med bäfvan såret.

Hon väckte den sofvande Leli. »Syster, vakna, skynda
till henne, till den gamla visa, skynda, att hon må
bota dig, att hon må skära ut den mask, som fräter
sig in under ditt bröst. Ännu kan den skäras ut, se,
den synes ännu.»

Leli log ett blekt leende. »Andala, se, du häftiga,
det ar jag sjelf, som gifvit mig åt masken. Den
hjelper mig att vara allvarsam, den lär mig att icke
leka. Den bleker min alltför rosiga kind.»

»Leli, yrar du? Hvad vill detta säga? Jag går att
söka din make.»

»Andala, förråd mig blott icke du. Se, tror du
icke att jag skattar hans kärlek nog, för att för den
vilja utstå stynget af en mask? Han älskade förr den
barnsliga, den glada, den blomstrande Leli. Han vill
se henne allvarsam nu, han vill se henne blek. Men
Leli är en liten fågel, hon kunde blott sjunga och
sväfva glad i solskenet. Hon kunde icke bli allvarlig,
ty allt hvad hon företog sig blef dock idel lek. Hon
kunde icke vara värdig furstens kärlek, ty hon kunde
ej annat än skratta och sjunga. Men för att vinna
bifall af sin make, vill hon icke fly smärtan. Se,
hon har sjelf fästat masken på sitt bröst.»

»Leli, detta är orätt, detta är missförstånd. Så ville
det visst icke fursten. Tala vid honom, fråga. Vid
solen och hafvet, du har missförstått honom. Sådan
var icke hans mening.»

»Sådan var den väl icke; men skulle jag väl tveka att
plåga mig något, för att vara honom värdig? Och dock,
Andala, bäfvar den späda för smärtan. Hon är svag. Hon
önskade så gerna att ha misstagit sig. Kunde jag dock
fråga honom! Förråd mig icke, du. Säg honom icke,
hvad jag ålagt mig. Jag vill icke, att han må tro
mig ha gjort så, för att vinna hans medlidande.»

»Leli, jag kom för att säga dig farväl. Min fader
far till en annan ö, der han hoppas finna några
större perlor eller någon rar snäcka, för att betala
fursten hans beskydd. Jag skall medfölja, för att
tjena honom. Vi blifva borta kanske i veckor. När
jag återkommer, skall det vara för sent att borttaga
masken. Leli, hasta till den gamla nu, då du ännu
kan räddas.»

»Jag skall tala vid fursten, jag skall bjuda till att
se klart hans vilja. Andala, visst skulle solen lysa
den dag, då
jag säkert visste, att icke den bleka Zilla behagar
honom mera, än den glada Leli! Du vet, att en man
sällan uttalar sin vilja i klara ord, men jag skall
kanske lyckas att ändå förstå hans vilja.»

»Syster, om än din make hellre såge dig allvarlig och
hög, än ett lekande barn, som du är, väl, arbeta blott
på att göra honom till viljes, på att förändra dig,
och du skall lyckas.»

»Ack nej, jag lyckas icke! Se, huru vacker är ej
himmelen, huru vacker är ej jorden, hafvet! Huru
vackra äro ej blommorna, allt, allt! Och i min själ
blomma glädje och kärlek och allvaret far öfver mitt
leende öga, endast som molnets skugga der borta nu
far öfver dalen. Min kind rodnar, dess form fyller
sig nästan till rund. Se, icke lyda de mig, om jag
icke pålägger dem ett band af smärta, nog strängt att
tillbakahålla de vågor af fröjd, af lif, som svälla
här inom mig.»

Men Andala sade: »Skall du mörda ditt ögas stråle,
dina läppars leende, din hela varelses behag? Du, hela
nejdens bortsmekta älskling, hvad blefve du sedan?»

I den ungas öga smög sig en tår, men hon log
genom tåren och sade: Andala, det är ljuft att vara
behaglig, det är ljuft att le, då leendet framkallar
ett vänligt återsvar hos den, jag möter. Ljuft är
att vara älskad och omhuldad af andra, men ljufvare
än allt detta är dock att ega sin makes kärlek.»

*

Med sin bössa stödd mot golfvet, satt fursten. Han
betraktade noga en dunkel fläck på den glänsande
pipan och började med hörnet af en duk att gnida
derpå, för att utplåna den. Till honom trädde den
unga makan. Ödmjukt korsade hon först sina händer
öfver sitt anlete och nedsatte sig sedan smekande
vid hans fot. Blickande upp mot hans öga, sade hon:
»Vid lundens rand stod en palm, han var stolt och hög,
men vid hans sida växte en Mallika-jasmin. Och deras
ögon vigde dem samman, att de skulle vara makar, såsom
man hos oss brukar göra med växter. Glad prydde sig
jasminen med hvita blommor, och nejdens folk kallade
henne »lundens månsken», då hon lyste så bländande
hvit i
det gröna. Men palmens höga krona slöt henne i
sin skugga, och hon tänkte: Kanske älskar han icke
månskenet, och hon fällde alla sina blommor och stod
der allvarlig och mörk. Säg, du Lelis palm, gjorde
Mallika rätt?»

Men fursten såg icke på henne, utan fortfor att
sysselsätta sig med sin bössa.

Leli satt en stund tyst, men började sedan åter tala
och hennes röst darrade knappt märkbart, då hon sade:
»Mallika bär ej mera lundens månsken, hon har afklädt
sig det för palmens skugga. Du kallade fordom Lelis
leende ett solsken, Leli har bortlagt solskenet för
skuggan öfver sin makes öga. Vill palmen se sin makas
blomstermånsken, han drager blott undan sin skugga,
och blott furstens öga klarnar, strålar solsken på
hans makas anlete.»

Men fursten svarade intet. Han såg ej bort från
bössans fläck, den han polerade. Hörde han icke,
eller ville han ej svara?

Men Leli teg. Hon satt qvar en stund, steg slutligen
upp och gick långsamt ut, och handen hvilade tungt
öfver masken i hennes bröst.

*

I sin moders boning satt Leli. Hennes hufvud höljdes
af ett kläde och syntes djupt nedböjdt. Hon rörde
sig icke.

Hastigt trädde till henne Andala. »Leli, Leli,
jag är åter här, jag kunde ej dröja. Jag fruktade,
att du icke skulle lyda mitt råd. Min fader är god,
jag bad honom så länge om att en annan gång söka
efter perlor, att han slutligen hörde min bön. Äfven
han älskade att se mig rädda dig undan det qval, som
du sjelf ålagt dig, han återvände med sin båt. Jag
har frågat den visa, hon säger, att du icke rådfört
dig med henne. Skynda, kom! Är Andala ej mera din
vän? Neka icke att uppfylla hennes bön. Leli, din
Andala sörjer öfver dig. Återvänd icke till din make,
innan du följt mig till den visa.»

Mildt räckte Leli henne sin hand: »Andala, gör med
mig huru du vill. Jag skall icke mera återvända. Den
bleka Zilla är furstens brud, mig har han återsändt
till min moder. Tag bort masken, om du vill, den
behöfves icke. Leli leker aldrig mera!»



Svante Horn och Lindbom.

Berättelse af C. Georg Starbäck.

(Forts. fr. föreg. häfte, sid. 29.)

»Har  jag begått   någon  synd   i   dag,   Lindbom?»
afbröt slutligen Svante tystnaden. 

Lindbom skakade på hufvudet.

»Säg, Sköld», ropade baronen, »har jag gjort så mycket
som en mask för när?»

»Gud bevare öfverstelöjtnanten!» blef Skölds torra svar.

»Så måste det vara fan sjelf, som skickat hit
den ... hvad hette menniskan? Nå, det gör det samma,
spänn för karossen och kör för fan i våld, kör, Sköld,
men far varligt med hästarne!»

»Gud bevare öfverstelöjtnanten, men jungfrun är dödssjuk!»

Svante funderade ett ögonblick, hvarpå han hastigt sade:

»Då skall du icke spara hästarne ... Kör henne
hvart hon vill, blott vägen leder bort från Källeryd!»

»Gud bevare öfverstelöjtnanten ... qvinfolket är
ett bräckligt ting, jag kunde bryta henne tvärt af,
och hon är väl ingen kalmuck heller, fast hon har
ryttarstöflar på sig och ryttarrock.»

»Ryttarstöflar ... är menniskan rätt klok? Ryttarstöflar och ...»

»Benet är afbrutet», tillade Sköld.

»Ryttarstöflar och brutna ben, jo det lär bli en
skön historia ... Lindbom, hvad skola vi göra,
hur skulle salig kungen gjort i ett slikt fall?»

Lindbom visste icke heller någon råd, då menniskan var
i det tillstånd, att hon icke kunde föras bort. Men
som han icke var så fullkomligt beherrskad af fördom
mot qvinnor, som baron Svante, så kom han, när han
fick höra den stackars jungfruns olycka, att tänka
på det hon ändock var en af Gud skapad varelse med
menskliga rättigheter, och han sade:

»Vi äro dock inför Gud, när allt kommer omkring, alla lika!»

Baron Svante tog ett steg baklänges, men Lindbom
fortsatte med sitt tal och fann derunder allt
tydligare sjelf, att det här var rent af fråga om
pligt och icke om förutfattade tycken.

Så blef det då till slut bestämdt, att menniskan, som
såg ut som en ryttare, fast hon var jungfru Elisabeth
Corelia, skulle få stanna öfver natten åtminstone,
eller tills man hunnit anskaffa läkarehjelp, och
Sköld fick i uppdrag att föra henne in uti ett rum
i ena flygeln.

Men Svante Horn brummade om qvällen och föga sof han
om natten. Tidigt på morgonen uppenbarade sig åter
Sköld, som rapporterade, att jungfru Elisabeth höll på
att dö, och att hon bad att få träffa baronen. Denne
ropade på Lindbom, som händelsevis befann sig i rummet
bredvid, och sporde honom till råds.

»Menniskan tänker dö», sade han, »och vill tala vid
mig ... nej, Sköld, säg henne, att hvad hon har
att säga
mig, det kan hon spara, tills vi träffas en gång,
när jag går till salig kungen, ifall hon då finnes
der, och hvarom icke, så kan det blifva osagdt!»

Dermed gick Sköld. Men knappt var han gången,
förr än det föll baron Svante in, att det dock var
obarmhertigt att vägra en döende en bön, och han sade
till Lindbom, som stod och såg på honom:

»Sannerligen jag vet mig hafva varit i slik vånda
... men hvarföre skall ock menniskan komma hit, just
hit?» och han slog sig för pannan och mätte rummet
med häftiga steg, hvarpå han stannade framför Lindbom.

»Gå ned, du, Lindbom", sade han, »gå ned och se
till henne, kanske är det dock icke så farligt,
som hon tror.»

Lindbom skyndade att efterkomma baronens vilja. Han
dröjde länge, och oron hos Svante steg med hvarje
minut. Han höll slutligen på att sjelf gå ned, då
ändtligen Lindbom kom tillbaka.

»Nå, Lindbom», ropade han mot denne, »huru är
det? Hvad säger hon?»

Med en skakning på hufvudet och en bekymrad min såg
Lindbom på baronen.

»Det är besynnerligt», sade han, »mins du, om någon
gjort dig en tjenst, som du icke kunnat vedergälla,
utan uppskjutit till framtiden?»

»Jag menar, att den menniskan kan förvrida hufvudet
på en bra karl», återtog baronen, »tänker hon sig
att dö? Det är frågan!»

»Dermed hafver det sig väl icke så brådt, tänker jag,
men hon eger ett minne af Svante Horn, som väl kan
berättiga henne att få komma till tals med honom.»

Nu blef Svante alldeles utom sig, och det dröjde en
stund, innan Lindbom fick tillfälle att beskrifva,
hvad det var för ett minne, som jungfru Elisabeth
egde. Det var en liten jernring, hvarpå namnet Svante
Horn stod inristadt med tydliga bokstäfver.

Beskrifningen af ringen utöfvade på baronen ett
märkligt inflytande. Han stirrade länge på Lindbom,
som om denne talat i gåtor. Det var dock tydligen
icke derföre, att han behöfde leta i sitt minne efter
den omtalade ringen, utan emedan den fanns hos den
ifrågavarande personen.

»Ringen», sade han, »min ring eges af en jungfru,
en jungfru i ryttarkläder, som kommer hit för att dö!»

Så gick han fram till fönstret och försjönk i
tankar. Sannolikt gick han igenom med sig sjelf
den lilla ringens historia. Han stod med händerna
på ryggen och nedlutadt hufvud. Och ju tydligare
det bleknade minnet trädde fram för hans själs öga,
desto väldigare blef kampen inom honom mellan hvad
detta minne förpligtade honom till och hans till af
sky stegrade ovilja för allt hvad qvinna hette.

Med en kraftfull rörelse vände han sig slutligen om
och sade:

»Nej, det har ingen sagt och det skall ingen säga,
att Svante Horn brutit sitt löfte! ... Jag skall
gå ned till menniskan.»

*

3.

Ringens makt.

Men beslutet och viljan äro ett, utförandet ett
annat. Det fordrades den största ansträngning af den
grånade krigaren att kunna öfvervinna den motvilja
mot det täcka könet, som allt sedan ungdomen utmärkt
honom, men egentligen under krigsåren utbildat sig,
må hända mycket till följd af det höga föredöme,
som han hade i den tillbedde konungen. Emellertid
funnos andra sidor hos den besynnerlige mannen,
hvilka uppvägde och, såsom fallet nu var, i viss
mån godtgjorde bristerna i följd af det anförda
grunddraget i hans skaplynne. Dertill hörde den
oskrymtade gudsfruktan, den känsla af löftets helgd,
af förmåga att offra sig sjelf och allt sitt, när det
gällde konung och fosterland, i allmänhet alla dessa
egenskaper af allvar, ära och redlighet i grundsatser
och vandel, som utmärkte en svensk krigare allt sedan
Gustaf Adolfs och Axel Oxenstjernas dagar.

Derföre voro hans steg så dröjande, när han gick utför
trappan och öfver gården, men också så fasta. Han
gick ogerna, det syntes på honom, men han skulle
icke afstått från att gå, om ock något ännu värre
väntat honom.

När han slutligen stod vid dörren tog han ett
djupt andetag, bemannade sig med allt sitt mod,
vred om nyckeln och steg in.

Der inne låg jungfru Elisabeth Corelia, men hon såg
barsk ut, ehuru visserligen de grå ögonen glänste
något matta.

»Jungfru Elisabeth Corelia?» sporde Svante Horn efter
ett ögonblicks tystnad.

Elisabeth gjorde en jakande åtbörd med hufvudet.

»Tänker dö?» fortsatte Svante Horn.

Samma svar.

»Vill tala vid mig?»

»Ja, kom närmare, jag vill tala!»

Hon pekade med handen på en stol, men baronen tycktes
icke förstå meningen, utan blef qvar vid dörren.

»Emot min vilja har jag fallit er besvärlig», yttrade
då Elisabeth, »jag brukar väl kunna styra en häst,
men denna gången lyckades det icke ... jag trodde,
att denna natt skulle blifva min sista, men jag
märker, att Herren är mig nådig och unnar mig ännu
någon tid ...»

Baronen, som tydligen väntat sig något helt annat
efter sin föreställning om qvinnan, hade genast vid
början af Elisabeths tal gjort en afvärjande åtbörd
med handen, men släppte nu dörrlåset och tog ett
steg fram. Elisabeth uttryckte sig raskt och rätt
fram. Detta var i och för sig något, som tilltalade
Svante, men nu kom dertill, att rösten kom ifrån
en, som utan tvifvel varit ämnad till man, fast hon
genom en naturens nyck blifvit qvinna, och vidare den
omständigheten, att hon var ringens egarinna. Svante
tog derföre, som nämdt är, ett steg fram och väntade
på fortsättningen, hvilken naturligtvis skulle
komma att innehålla det hugnesamma budskapet om, att
Källeryd snart nog skulle befrias från det oförmodade
besöket. Fortsättningen blef emellertid icke alldeles
sådan, som baronen väntat.

»Jag vet», sade Elisabeth, »att I hafven en bestämd
afsky för mitt kön, och deri hafven I rätt, baron
Svante. Det harmar mig emellertid, att jag nödgats
taga er gästfrihet i anspråk, jag hade förr velat
utmana er på envig, än ...»

»Envig!» eftersade baronen, utan att kunna dölja
sin förvåning.

»Finnen I det så underligt?» fortsatte Elisabeth med
den lugnaste min i verlden. »Gif mig pistolen der
... der bredvid min hatt, se så, litet fortare,
baron, om jag får be.»

Svante Horn trodde icke sina öron. Nästan mekaniskt
tog han pistolen och lemnade den åt den manhaftiga
qvinnan, som tog den och undersökte laddning och 
fängkrut med en hållning, som om hon i alla sina dagar
icke sysselsatt sig med annat än en krigares öfningar.

»Der sitter en spik på väggen», sade hon, »passa på,
baron, jag skall träffa hufvudet!»

Hanen spändes, skottet föll och spikhufvudet var
träffadt. Kulan hade fallit utplattad på golfvet,
spikhufvudet hade böjt sig åt sidan.

Med en likgiltig min kastade hon bort pistolen och
fortsatte, under det att baron Svante stod med gapande
mun och ej kunde få fram ett ord.

»Må hända sköt jag nu hufvudet af er misstro,
baron Svante ... Lika godt, benet är icke brutet,
jag känner mig bättre, om ett par dagar skall jag,
vill Gud, skudda stoftet af mina fötter och lemna
Källeryd. Emellertid gläder det mig, att hafva fått
se den, om hvilken jag hört så mycket besynnerligt
talas.»

Anspelningen på hans egenheter återförde baron Svante
till sig sjelf. Han ryckte upp sig ur sina tankar
och sade:

»Ringen?»

»Ja så, ringen», yttrade Elisabeth, »kunde tro
det ... dumt, att den tingesten skulle komma till
synes, ty jag är
stolt, skolen I veta, baron, fullt ut så stolt som
I, och icke ville jag tvinga eder ifrån edra vanor,
då jag icke sjelf kunde göra det ... Det är detsamma,
det är en nådegåfva, nå väl, efter I så viljen, så må
det vara ringen, som dragit eder till mig ... Hvad
viljen I nu med den?»

»Jäg vill se ringen!» svarade baronen med en stämma,
som darrade af rörelse.

Jungfru Elisabeth Corelia tog af sig den svarta snodd,
vid hvilken ringen hängde, och räckte den åt baronen.

Denne fattade snodden med ett uttryck i sitt ansigte,
som gränsade till andakt, och gick fram till fönstret,
der han noggrannt undersökte den lilla ringen. Det
dröjde länge, innan han dermed var färdig, och när
han slutligen slog upp ögat dallrade der stora tårar.

Han vände sig långsamt om.

»Hvarifrån hafven I fått denna ring?»

»Af min broder! Han gaf mig den på sin sotsäng
... det sista han sade var namnet Svante Horn.»

»Hvad hette eder broder?»

»Erik!»

»Sade han, hvar han fått denna ring?»

»Ja!»

»Och hvarest?»

»I slaget vid Klissow!»

»Sade han intet mer?»

»Nej!»

»Och hvarföre hafven I så väl bevarat denna obetydliga ring?»

»Som ett minne af min broder!»

Svante Horn lät hufvudet sjunka i handen. En stund
förflöt, hvarunder Elisabeths grå ögon skarpt och
oafvändt följde hvarje den minsta rörelse i karolinens
fårade och ärriga anlete. Hon anade, att hennes öde
berodde mera på den makt, hvilken bodde i den lilla
ringen, än på alla de manliga färdigheter, hvarpå hon
offrat åratal af oförtruten flit och ihärdighet. Ännu
en gång betraktade Svante Horn ringen, vägde den
sedan i handen och såg ut öfver de gröna träden
och himmelen der ofvan, som om der längst borta i
det blånande fjerran längesedan bortgångna väsenden
hägrat för hans syn.

Så vände han sig om och sade:

»Ett löfte är förenadt med denna ring!»

»Jaså!»  blef Elisabeths något buttra svar.

Men just denna butterhet, bakom hvilken låg
likgiltighet och tydligen äfven oegennytta, utöfvade
ett afgörande inflytande på Svante Horn.

»Ringen talar till mig, och jag gör hvad ringen
säger!» sade han till Elisabeth.

»Hvad säger då ringen?»  sporde hon tillbaka.

»Ringen talar genom eder, jungfru Elisabeth!»
upprepade karolinen med sin fasta röst.

»Genom mig?»

»Ja, genom eder, säg, hvad kan jag göra för eder?»

»Och I skullen då göra, hvad jag ville ... ?»

»Ja!»

»Det tål att tänka på, baron Svante ... jag kunde
vilja hafva hela Källeryd.»

Hon skrattade åt hvad hon sade, som om hon dermed
velat visa, att det var ett skämt, men när hon såg
på baronen, fann hon, att denne, långt ifrån att taga
det för ett skämt, tydligen misstyckte, att hon sjelf
kunde vilja gifva sitt yttrande en sådan färg.

»Källeryd?» sade han långsamt och liksom drog
på ordet.

»Ja, sen I, baron», vidtog Elisabeth, »som man ropar i
skogen, så får man svar ... men I viljen icke förstå
er på skämt ... Det kunnen I dock väl begripa,
att ...»

»Ett löfte är heligt!» afbröt baronen.

»Godt, jag är just icke heller att skämta med», inföll
Elisabeth, »och efter jag nu sagt det förflugna ordet,
så må det vara sagdt ... I hafven inga arfvingar,
baron, så vidt jag vet, endast på eder moders sida,
och jag är en bland
dem ... I kunnen derföre testamentera gården till mig
efter eder död ... Nu talar jag på fullt allvar,
och jag hoppas, att I kunnen förstå mig.»

Baronen nickade, hvarpå följde en lång tystnad. Han
gick med stora steg upp och ned i rummet, och
hon följde honom med spänd uppmärksamhet, under
det hon till utseendet iakttog den fullkomligaste
likgiltighet. Något skulle hon emellertid få att
sysselsätta sina tankar med.

Efter att hafva gått en qvarts timme, öppnade baron
Svante dörren och gick sin väg, utan att säga ett ord.

Det var måhända det värsta, som kunnat
inträffa. Jungfru Elisabeth låg under de nästföljande
timmarne ordentligt på sträckbänk. Hon hade med
ens kommit sitt mål så nära, att hon liksom hade
det i handen, och just deruti, i tanken att hela
herrligheten genom någon oförutsedd händelse kunde
slinta henne ur händerna, deruti låg en hel afgrund
af oro och pina. Och härtill kom, att hon måste
sluta allt inom sig och fortfarande visa en utsida
af fullkomlig likgiltighet och oegennytta. Sköld,
den gamle ryttarekorpralen, kom och gick och sneglade
litet åt henne, men sade aldrig ett ord, och icke
ett ord sade hon.

Men dagen gick, och natten kom, och intet hördes af
från baronen.

Det var långa timmar för jungfru Elisabeth. Emellertid
måste hon först af allt vara betänkt på att undvika
besöket af läkaren, som lätt nog skulle kunnat röja
hela hennes djerfva anläggning.

»Hör på, Sköld», sade hon derföre till korpralen,
när denne om morgonen kom in till henne med en skål
mjölk och något bröd på en bricka. »Hör på, hur gjorde
kung Carl?»

Sköld stannade i sin gång och höll på att släppa
brickan, men satte den dock varligt ifrån sig på
golfvet, hvarpå han gjorde ställningssteg och förde
handen till hufvudet, som om han velat aftaga mössan.

»Kung Carl?» utbrast han derpå,  »hur gjorde han?»

»Ja, när han bröt benet i Polen eller när han sköts
i foten vid Pultava ... låtsade han om det?»

»Salig kungen», svarade Sköld, styf och stel, »han
var af jern, salig kungen.»

»Godt», vidtog Elisabeth, »jag är ock ett stycke
ditåt ... du ser, att jag tagit på mig mina stöflar
... ser jag ut, som om jag kände någon smärta?»

»Hm ... Gud bevare nådig jungfru-löjtnanten eller
hvad det skall vara!» grinade Sköld.

»Säg derföre din herre, att jag ej vill hafva någon
läkare, jag är sjelf min bäste läkare ... sadla i
stället er styfvaste häst! Jag vill försöka, hvad en
morgonridt kan göra, och sedan vill jag lemna detta
ogästvänliga Källeryd.»

»Hm, ja, jungfrur äro icke välkomna gäster här»,
mumlade Sköld, »men en jungfru af jern, som vill rida
vår styfvaste häst ... icke vet jag, men en sådan
eger väl rätt till löjtnants-taffeln på Källeryd.»

Elisabeth vinkade med handen, och gubben försvann,
tydligen på det högsta tillfreds med en sådan jungfru.

*

4.

Till Åsenhöga.

Den fromme kaplanen sjöng påföljande söndag
sin morgonpsalm inne i sitt rum vid det öppna
fönstret. Han brukade så göra, när Guds sköna
verld riktigt tilltalade honom, och hans inre
stämning liksom fordrade ljud för att blifva rätt
tillfredsställd.

Det var en synnerligt vacker morgon. Fåglarne sjöngo,
bien sjöngo ock, och doftet från ängarnes blommor sam i
rika strömmar in genom fönstret till den gamle mannen,
medan från fjerran hördes det högtidliga ljudet från
klockorna i Åsenhöga, som var moderförsamling till
Källeryd. Det var nordanvinden, som förde klockljuden
med sig, men de tonade så högt ifrån, som om de
tillhört en kyrka ofvan om jorden, och öfver den
gamle kaplanens anlete, som log så innerligen
fridfullt, lade sig ett skimmer af öfverjordiskt lugn,
när hans öra uppfångade de manande ljuden. Det såg
ut, som om han sjelf fattat dem i den meningen, att
deras maning gällde en vandring från jorden och uppåt,
högt, högt, der menniskoanden närmar sig sanningens
och skönhetens urhem. De milda dragen hade ett uttryck
af helig andakt, af vördnad, ödmjukhet och förtröstan
på en gång.

När han slutat psalmen, steg han upp, sammanknäppte
sina händer och bad. Derpå tog han sin handbok, inlade
deruti sin predikan och nalkades dörren. Han gick in i
storstugan, men der fanns ingen, icke heller i köket.

Han stannade då en stund på trappstenen, utanför
förstugudörren.

Här hörde han röster från hörnet åt kökssidan
till. Det föll honom icke in att lyssna till hvad som
sades. Men stämman var så högljudd, att han mot sin
vilja hörde orden och äfven förstod meningen djupare,
än någon kunnat tro.

»Du eländiga, lättjefulla slinka, är du för god att
hjelpa din syster», yttrade den högljudda stämman,
hvarpå följde ett ljud, som om en flat hand träffat
den mjukaste delen af ett ansigte.

En skugga af vemod, ty vrede kunde den fromme mannen
icke känna, öfverför hans ädla drag, men stämman
fortsatte i ett andedrag:

»Kära Elisabeth, der ser du, hvad din vän har att
dragas med ... Det går dig då väl i hand?»

»Väl i hand? ... Ja, hvad synes dig, lilla Sidonia,
der ser du baronens lifhäst, som burit mig hit, jag
har sjelf läst testamentet, och nu är det din egen
Elisabeth, som är herrskarinna på Källeryd.»

I detsamma kommo de båda samtalande fram bakom hörnet,
fru Sidonia stolt och med högröda kinder, jungfru
Elisabeth i sin ryttarrock och sina ryttarstöflar,
och vid sidan af den förra hennes dotter, Emerentia,
hvars röda hår, tydligen efter mycket arbete, erhållit
en tillstymmelse till hyfsning. Men blicken skelade
lika förtvifladt, och munnen hade sitt vanliga spotska
och sjelfsvåldiga leende.

Kaplanen såg på de framträdande, som man föreställer
sig att en lycksalig ande skulle se på jordlifvets
barn, hvilka träla för snöd vinning i dess skummaste
gömslen. Det vemodiga leendet öfvergick i en dragning
af sorg, tills anblicken af Märta, som också skymtade
fram bakom hörnet, med blossande kinder, men så skygg,
som om hon icke vågat följa de andra, kom uttrycket
att för ett ögonblick skifta om i ett drag af den
förra själsfriden.

»Gabriel», ropade fru Sidonia, när hon fick se sin
man, »gå icke än, du skall höra, du skall veta, att
Gud i sin outgrundliga nåd skickat oss en glädje,
som öfvergår all beskrifning ... Emerentia, vårt
kära barn ...»

»Hustru, hustru», afbröt kaplanen mildt, »jag fruktar,
att idel verldsliga tankar fylla ditt sinne.»

»Käre Gabriel, spara din predikan, till ...» Hon
afbröt sig sjelf och fortsatte med den antagna milda
tonen: »Min vän, jungfru Elisabeth Corelia vill göra
vårt barns lycka ... Tänk derpå, när du står på
predikstolen, så har du skäl, att af ditt innersta
hjerta tacka Gud ...»

»Det bästa testamentet, hustru, är det, som fader
och moder skrifva i barnets hjerta ...»

»Men då måste man hafva ett hjerta, och det har icke
du ... ja, det säger jag, ditt eviga leende kan ju
reta ett lam.»

Och likväl stod leendet qvar på den fromme mannens
läppar och i hans öga. Han sträckte ut handen mot
Emerentia, som också med ett evigt leende, ehuru
af helt annan art, fattade sin styffaders hand,
men släppte den genast, då den gamle med den andra
vinkade till sig Märta.

»Vi kunna alla, alla träffas en gång der uppe», sade
han, »men dit vandrar man icke på rosor, icke heller
på en bro af guld, nej, barn, lären eder att bedja
och arbeta och att älska med Guds kärlek, då skola
vi kanske återse hvarandra ...»

»Så du talar, käre Gabriel», afbröt Sidonia, utan att
lägga band på sitt sinne, som var förbittradt öfver
den fullkomliga missräkningen att få höra ett ord af
tillfredsställelse öfver dottrens lycka, »så du talar,
Gabriel! Det är väl ingen Romresa till Åsenhöga
heller, vi kunna höra klockorna ända hit ...»

»Hustru», svarade kaplanen, och hans stämma klang
med ett djupt, högtidligt allvar, »mig kalla andra
klockor till ett annat Åsenhöga, och der vill jag
göra min altartjenst i dag efter Herrans vilja.»

Hvarken hans hustru eller den ryttarklädda jungfru
Elisabeth förstodo ett ord af mannens tal, och
Emerentia var färdig att skratta honom midt upp i
ansigtet. Men Märta greps af en hemlig aning, att
talet syftade på något vida allvarsammare, och hon
tryckte varmt den kära handen och såg med oro upp i
de gamla ögonen. Hon påminde sig, att hennes frände
en gång förut sagt, det han skulle dö på sin vandring
till Åsenhöga, och nu sprang minnet deraf blixtsnabbt
fram, och hon lutade sig med tårdränkt ansigte öfver
handen, som höll hennes och på hvilken hon tryckte
en kyss.

Måhända skulle isskorpan kring fru Sidonias hjerta
i någon mån kunnat tina upp, om icke alla dessa
omständigheter varit. Men nu retades hon af Märtas
rörelse, som för henne antog utseendet af en tillgjord
ömhet, och hon ryckte henne omildt bort, i det hon
sade, att man ej längre skulle hindra kära far att
gå till Åsenhöga.

Gubben vände helt sakta sitt ansigte mot sin hustru
och betraktade henne ett ögonblick under tystnad.

»Hustru», sade han derpå, »var ej styfmor mot de mina,
jag har icke varit styffader för Emerentia!»

Han räckte henne handen, som hon dock ej ville fatta,
utan vände sig hastigt om och gick bort.

Kaplanen gick också, vände sig om en gång, för att
se efter sin hustru, men fortsatte sedan sin vandring
och var snart ur sigte nedom backen. Märta stod qvar
med sammanknäppta händer och blicken fästad på marken,
tills ett tillrop af fru Sidonia väckte henne.

»Står du icke nu som ett beläte och hvarken vet
höger, eller venster ... Skall du gå till Guds hus,
eller skall Guds hus komma till dig? ... Nå, så
rör då på dig en gång och laga dig och din syster i
ordning ... Gå nu, lilla Emerentia, jag har något
att tala med din och min bästa vän. Kom, Elisabeth,
kom ... du har fört med dig ett välsignadt bådskap,
mitt hjerta längtar att öppna sig för dig ...»

Hon tog sin ryttarklädda vän under armen, och de gingo
ned åt backen, medan flickorna gjorde sig ordning
att gå åt kyrkan. Och nu omtalade Elisabeth med mera
utförlighet, huru allt gått henne, och för hvarje
ord vidgades vännens öga, och det kom mera sol deri.

De stodo snart vid sidan af det ädla djuret, som
burit den manhaftiga jungfru-löjtnanten och hvars
skinn glänste i solljuset, under det att fradgan
stänkte omkring hans breda bringa.

»Men nu, lilla Elisabeth», yttrade fru Sidorna, i det
hon med handen for öfver hästens länd, »nu menar jag,
att det ock skulle komma till uppgörelse oss emellan,
så att jag må kunna visa min herre och man, att jag
hade grund för min utsago nyss ...»

»Visst, visst, Sidonia lilla», svarade Elisabeth,
»men det står väl dock ej för lifvet.»

Det gnistrade i Sidonias bruna ögon, och hon gaf
hästen ett slag, så att denne flög till.

»Står det ej för lifvet, Elisabeth lilla?» sade
hon. »Roar det dig att tala i gåtor? Jag vill dock
låta dig veta, att denna uppgörelse är af större vigt,
än du måhända vill medgifva. Jag behöfver inte säga
dig, att ...»

»Se så, Sidonia lilla, du är dig då lik ... bläcket
har ju knappt hunnit torka på det dokument, som gäller
mig ... Nästa söndag, nästa söndag, då skola vi,
som jag hoppas, komma öfverens med hvarandra.»

Den lugna tonen utöfvade åsyftad verkan på fru
Sidonia. Hon nickade betydelsefullt och sade:

»Nästa söndag!»

»Jungfru Elisabeth hoppade upp i sadeln, gaf hästen
sporrarne, och var om några ögonblick försvunnen.
Fru Sidonia med sin dotter och sin mans fränka
vandrade något derefter till fots vägen fram till
Källeryds kyrka.

Här   öfverraskades   hon   af ett ilbud från
Asenhöga, att hennes man funnits död, sittande
vid vägen.

(Forts.)


Logogryf.

På landet likasom i sta'n
är jag bland folk af gammalt van
att litet ge till bästa.
Herr prosten likasom kaplan'
mig i behörig tid om da'n
värderar för det mesta.
Hur man mig vill afspisa än,
hvar morgon kommer jag igen,
fast icke alltid lika;
blott "helsan efterhängsen är",
så är jag säkert lika kär
för fattiga som rika,
så väl för hvarje demokrat
som ock för hvar aristokrat.
kort sagdt: för beggedera --
kan tjena i hvarenda stat,
och kan mig både delikat
och tarflig presentera.
Min tid är oftast mycket kort,
jag offras upp och smugglas bort
och får mig dermed nöja,
blott jag min uppgift fullgör väl:
att menskans kraft till kropp och själ
i någon måtto höja.
Jag har min egen lilla smak
--  det är en gammal välkänd sak --
på skilda håll och ställen;
dertill man tagit har i akt, 
hur stort jag slagit på, jag sagt 
farväl långt före qvällen. 
Af typer jag prestera kan 
så många, som du dagar fann 
i hvarje vecka svunna. 
Dem vill jag gerna dig också, 
att leta ut hvad du kan få, 
till omgestaltning unna:

Hvad mången flicka glad och fri
-- och inte något ondt deri -- 
kan blifva här i verlden;
hvad en och hvar väl önskar sig
som slutad ser sin vandringsstig
och blifvit trött på färden;
en fantasiens bundsförvandt,
som har rätt mången aspirant,
hur farlig för vårt sinne;
en mätare, som saknar lif;
ett mycket vanligt tidsfördrif,
helst sedan qväll'n är inne;
en  gäst uti en lägenhet,
som är vår helsa till förtret;
ett träd i höga norden;
lönnmördare, som utan dolk
och utan gift plär mörda folk;
en narr på denna jorden;
en sak just ej att leka med,
som död och fasa ofta spred,
helst uti striden heta;
ett stålets gift; en blommas död;
af tyg en bit; en furas stöd;
hvad kan en hvar förtreta?
hvad ofta sväres, ofta brytes;
ett skräpigt ting, hur dermed skrytes;
hvad höst och vår plär följa;
en "långan" rätt; en flod från skyn;
ett fredligt husdjur, kändt i byn;
en gräns för vredgad bölja;
hvad till en hund man ropa plär;
ett djur, som mycket snuskigt är,
men ändå till vår nytta;
hvad örnen söker vida kring;
hvad ofta plär med mycket spring
från ort till ort sig flytta;
ett rum inunder kyrkans tak; 
en herre som med mycket brak
plär våra nejder gästa
(dock bör väl ortografiskt rätt
du då på ett behändigt sätt
ett h derinom fästa);
ett litet "tak" på sätt och vis,
hvarmed naturen sjelf till pris
man lura vill sin nästa;
hvad längtar fången? -- och hvad bar
den, som förtryckt i verlden var,
till dess han fri var vorden?
en smaklig fisk, som saknar fjäll;
hvad jag på fattigmannens tjäll
rätt ofta sett i norden;
en vriden sak par preference;
hvad mången var, förr'n decadence
han råkat på att blifva;
en fågel som har långa ben;
ett nyttigt plagg för hvar och en;
hvad man till lifs plär gifva;
den ställning, krökta ryggen fick
på gubben der han lutad gick
och syntes mätt af åren;
hvad hviskar jag vid vännens graf?
hvad hösten hvarje gång oss gaf,
men ännu aldrig våren;
interjektion; ett räknetal;
roffågel ful i Floras sal;
ett kärl för våta varor;
hvad sprätten för sin sköna gör;
hvad ej sin min man göra bör,
om ej i sorg och faror;
hvad fågeln sin från vintern flög;
hvad annan då han sökte;
hvad öfvermodig slyngel blef,
när lyckan honom dertill dref;
hvad fann jag, der det rökte?
ett djur af ädel ras, som är
till både lyx och nytta här;
bland ladugårdsprodukter
en af dess rara frukter --
Och nu, se'n jag ej mera har
af "tankekorn" för stunden qvar,
tillåt mig, nöjd med detta,
att här få punktum sätta!

A-st.


Bokstavsgåtor.

Nr 1.

DDDD
RÖÖR
NSBN
EAAE

Bokstäfverna i ofvanstående sexton rutor kunna
sammanställas så att de bilda fyra ord, antingen de
läsas i vertikal eller horisontal riktning. Orden
beteckna: 1. Något som vi ej kunna undvara.
2. Motsats till oordning. 3. Hvad vi pläga nämna
lifvets vexlingar. 4. En musernas konst.

Nr 2.

Följande bokstäfver och stafvelser, riktigt
sammanställda, bilda femton  ord,  hvilkas
begynnelsebokstäver beteckna namnet på en svensk
humoristisk  författare och hvilkas slutbokstäfver i
samma ordningsföljd angifva titeln på hans ryktbaraste
arbete: al, jo, la, jun, l, bo, ej, va, re, rof, g,
va, f, nol, x, os, g, kal, ro, el, we, b, rin, l,
ke, al, kon, ac, mi, p, ner, å, him, n.

Orden beteckna:

1. En genomärliger äkta man i de assyriers
stad. 2. Benämningen på en hemlig vetenskap. 3. En
ondsint medlem af hönsslägtet. 4. Något som plär
uppstå vid eldning. 5. Fortkomstmedel öfver strömmar
och vatten. 6. En stor sjö i Sverige. 7. Benämning på
bergsträckningar i mellersta Europa. 8. Station på en
af stambanorna. 9. "Växer på ödslig hed". 10. "Dansar
på månlyst led". 11. Vigtig i sällskap, intet,
när hon är ensam. 12. Romarnes och poeternas namn
på nordanvinden. 13. Ett nekande ord. 14. En rot-
och foderväxt. 15. Ful förvridning af anletsdragen.
Elof.

Rebus.

(Af Ernst Ljungh.)




Charad.

Mitt första hvarje menska eger,
Den ene stark, den andre svag.
Mitt andra lite hvar behöfver,
Den svage, sorgsne, hvarje dag.
Mitt hela åt mitt första är mitt andra;
Hos ungdom man det ofta brukar klandra.

F. v. W.

Uttydning.

Lösning af Pris-Logogryfen i föregående häfte,
sid. 32: Kontraband, hvaraf fås: Tana, Kaba, Bonn,
Don, Ratan, Tabor, Kananor, Arno, Kanton, Bona, Nadar,
Nora, Bran, Drako, Akab, Kant, Baktra, Ran, Aron,
Karon, Dana, Anna, Konrad, Tora, Kato; -- anor, bord,
krona, kantor, ok, orka, bak, dank, bro, bok, orkan,
torn, bann, andakt, ro, ko, baron, ord, rank, bard,
karta, ranka, rodna, arkad, tro, anka, kroat, barn,
donna, ankar, ornat, rad, ond, not, banko, korn,
bark, kran, andar, kanon, rand, bot, oart, trana,
bad, nakot, kart, ark, tran, tron, brokad, raka,
bank, borta, arab, kort, kanna, band, roa, tak, tand,
tankar, tok, dok, ton, knota, drank, koran, banan,
karat, bod, anar, bannor, rot, bra.

Priset har blifvit tilldömdt «Kapten Frisk«, som
uttagit hufvudordet äfvensom de flesta af de öfriga
i logogryfen ingående orden.
Fröken Gustaviana.

Karaktersbilder af Onkel Adam. 

I.

Brandstad.

I kaminen brann en treflig brasa, hvars flammor belyste
de gamla familjeporträtterna, som prydde väggarna.

Då man ej från barndomen blifvit vand att vistas i
dylika gammalmodiga rum, känner man sig, utan att vara
skrockfull för det, icke så synnerligen väl i sällskap
med alla dessa riksråder, generaler och hofjägmästare,
som med sina stela ögon se på sin efterverld, liksom
förundrade att verlden ej tog slut med dem. Detta
blir i synnerhet fallet i ett så djupt och mörkt rum,
som den så kallade »bruna salongen» på Brandstad,
då den endast upplystes af en flammande eld, hvars
osäkerhet gjorde att de gamla anherrarnas bistra
anletsdrag liksom tycktes röra sig.

Vid den flammande kaminen sutto två personer, som
voro fullt hemmastadda med rummets stela prakt och
som dessutom begge voro så praktiska, att de ansågo
de gamla porträtterna för vanliga taflor, gjorda för
att vara prydnader på den bruna tapeten och hvilkas
högsta värde låg i de rikt förgyllda, skulpterade
ramarna. Herrskapet på Brandstad aktade föga slägtens
minnen och brydde sig icke stort om huru de ärade
förfäderna sett ut i tiden. Detta hindrade dem icke
att sätta högt värde på sin börd -- en anomali, som
man ofta får se.

De begge personerna, som sutto i hvar sin länstol och
sågo på huru det brann i kaminen, tänkte på ingenting
mindre än på sina förfäder, på dessa, som gjort namnet
Gyllenbrand så äradt, att arfvingarna i femte led
icke behöfde mera än lefva för att ega anseende.

I allmänhet ha menniskorna en synnerlig fallenhet att
tillräkna sig andras förtjenst, vare sig bördens eller
då man köpte sig del i munkarnas fromma lefnad och
böner eller, helt japanesiskt, lät skrifna lappar
rulla omkring i ett hjul och på så sätt bedja,
i stället att sjelf göra det.

Slutligen bröts tystnaden af friherrinnan.

»Ja, i sanning -- vi ha glädje af svåger Gustaf,
din romaneske herr broder.»

»Jaha, jaha!» yttrade baronen långsamt, ty han var
en lika lugn natur, som hans friherrinna var liflig
och rörlig.

»Jaha! så är det, käre Sigurd -- det är mer än kuriöst
att kunna vara så lugn som du är. -- Jaha -- det är
just rätta ordet, då din bror riktar familjen med en
ny ädel ympqvist. -- Trädgårdsmästardottren, jungfru
-- kanske mamsell -- jag vet ej så noga, Löfqvist -- Löfgren --
Löfsten eller huru var det?»

»Löfqvist.»

»Ett vackert namn.»

»Men rätt har han, ty flickan ser förbannadt bra ut,
-- riktigt vacker -- och skall dessutom, skrifver han,
vara ett mönster af godhet och en viss humor.»

»Jaså! mycket behagligt; men hit får hon icke
komma. Hennes far var trädgårdsdräng hos min mormor
och hette då Jonasson; men tog sig namn, bevars! då
han förstod att odla sparris och rädisor och rättikor;
ty då blef han, i samma stund, en 'herre' med eget
namn -- herr Löfqvist -- kuriöst att han ej kallade
sig Gyllensparris eller någonting ditåt.»

»Du är ändå bra sträng, Beata,» sade baronen
flegmatiskt. »Menniskan kan ju vara bra, och dylikt
har man ofta sett. Huru det går, så blir hon nu
friherrinna Gyllenbrand.»

»Och det är just det, som är outhärdligt,» sade
friherrinnan; -- »friherrinnans herr far, för
detta trädgårdsdrängen, blir en onkel i familjen
-- ha ha ha! men din kära bror har alltid varit en
fantasimenniska, en odåga, en artist, skald, snille,
en pegasisk sprakfåle, som icke ville bli officer
utan en fri man -- på ett halft mantal Kräftebo --
det är ett namn när alla komma ihop. Ja, ja, lycka
till slägten! Ring på Svensson -- vi måste ha ljus,
mycket ljus i det mörka rummet.»

Baronen ringde. Svensson kom, och dermed var den
historien slut.

Friherrinnan fortsatte ej längre; ty hennes herre
och man såg allt för sömnig ut att kunna svara annat
än ja och nej -- och att tala med dylikt folk är för
menniskor med lifligt lynne rent af odrägligt.

-

II.

Baron Gustaf Gyllenbrand.

Kräftebo -- man måste erkänna att namnet icke är
klingande.

Det var en liten bondgård, som Gustaf Gyllenbrand
påbyggt och gjort herrgårdsaktig. Den herrgården har,
som många andra, återgått i bondeståndets händer;
men i detta seklets första decennium, eller just då
vår lilla berättelse börjar, tillhörde det fantasten,
målaren och vetenskapsidkaren
Gustaf Gyllenbrand, hvars äldre bror tillträdt och
egde Brandstads fideikommiss.

Denne bror Sigurd var en person, som lät dag komma och
dag gå, utan att på något sätt sväfva ut i fantasiens
rymder. Fick han sin middag klockan fyra och supé
klockan tio -- voro hans hästar vackra, och om han på
en jagt skjutit en hare, voro alla hans själs behof
uppfyllda. Han hade troligen aldrig gift sig, om icke
grannarna benäget ställt om den saken. Det gifves dock
intet i verlden som är så omöjligt att tänka sig,
som en ogift fideikommissarie. Derföre blef också
baron Sigurd gift, tog afsked från regementet som
löjtnant och satte sig ned på sitt gods.

Hans hustru var en född fröken; fattig, men af en
slägt, som led efter led bättre känt sitt värde.

De hade varit gifta i flere år, men förblefvo
barnlösa.

Detta är i grunden en den största olycka en maka kan
känna -- denna pinsamma, beständigt bedragna väntan att
få en liten engel att smeka, ett barn att jollra med;
en varelse, i hvars själ man kan omplantera sina egna
idéer, sina fördomar, kort sagdt, hela sin andliga
varelse med godt och ondt. Det var således långt ifrån
ensamt andryghet, som gjorde friherrinnan på Brandstad
så bitter, när hon talade om sin svågers hustru; det
var ej trädgårdsmästarens dotter hon ej kunde tåla;
det var en, som skulle smaka modersfröjden; ty Gustaf
hade i öfvermåttet af sin glädje antydt något sådant.

Den lifliga friherrinnan tänkte på den stunden då
svägerskan skulle komma och triumferande visa sitt
barn i det barnlösa huset. Det kunde till och med
blifva en gosse, en fideikommissarie, som kanske en
gång skalle utdrifva henne sjelf från det herrliga
Brandstad, låta hugga ned dessa häckar hon uppdragit,
flytta dessa bilder hon anskaffat och omgöra allt --
naturligtvis i »bondfason», ville hon säga.

Men ju mera friherrinnan på Brandstad kände huru
en törntagg stack i hjertat och huru kall, trög och
liknöjd hennes Sigurd gick igenom tiden, desto mera
afundades hon slägten på Kräftebo; ty visst var
Gustaf med hela sin liflighet en helt annan figur
än Sigurd. Gustaf hade bestämdt naturen för sig;
men Sigurd hade fideikommisset. Ack! då vi bedöma oss
sjelfva och andra, huru föga veta vi af alla dessa små
driffjedrar, som samverka för att bilda vissa 
karaktersdrag! Vi tillskrifva dem vanligen en enda orsak,
men misstaga oss; ty det är alltid många och sig
emellan kopplade orsaker, hvilkas större eller mindre
kraft vi ej äro i stånd att mäta eller ens särskilja.

Baron Sigurd hade ganska rätt då han sade att hans
svägerska var vacker. Ordet var dock ej väl valdt, 
ty hon var mera än vacker, hon var ljuf. Att
vara vacker, är blott att framstå i en skön form;
ljufheten inbegriper äfven själens skönhet; men denna
förstod sig baron Sigurd just ej synnerligen på; han
hade aldrig kommit att tänka åt det hållet, hvaremot
hans bror Gustaf just så uppfattat sin Gustafva, den
enkla, anspråkslösa flickan, som, sedan hon blifvit
friherrinna, var lika enkel som förut, lika god,
lika ödmjuk i sitt sinne, lika pligttrogen.

Baron Gustaf var i sjunde himmelen. Med hela kraften
af sin fantasi flög han fram i hoppets solbelysta
rymder och såg blott dag stråla mot sig från alla
sidor.

-

III.

Ett barn.

»Jag undrar just,» sade friherrinnan på Brandstad
ett halft år derefter, »när den stora händelsen skall
inträffa. Kanske 'friherrinnan' på Kräftebo ej bryr
sig om att notificera den älskade sonens födelse,
eller hur tror du, Sigurd?»

»Åh jo; om hon ej gör det, så kan du vara säker
att Gustaf ritar till ett långt bref om lyckan
och saligheten och englabarnet och allt det der
som föräldrar bruka strö omkring sig med fulla
händer. Hon, 'kräket', har nog annat att göra än
notificera och stoltsera.»

»Ja, sluta sitt barn i sina armar. Sitt barn --
begriper du, Sigurd? sitt eget barn?»

»Ja ja, det är klart det,» sade baron Sigurd och
stoppade sin största silfverbeslagna pipa, som var
en ganska dyrbar pjes af äkta sjöskum och som han
ett helt år haft insydd i skinn för att få den äkta
färgen; ty det var år 1805 och således vid den tiden
då man rökte pipa och gjorde sig en ära af att ha äkta
sjöskum och väl inrökade pipor. Det var den tidens
lyx att, som klockar Norrqvist sade, ha ett helt
'bibliotek' af sjöskumspipor.

»Det är klart det, säger du, alldeles som det vore
fråga om en ny jagthund eller en ny pipa; det är
klart det. Du är då i sanning inte poetisk.»

»Nej, Gud ske lof för mitt sunda förstånd,»
småskrattade baronen. »Men Gustaf, han blir väl galen
i glädjen, han, för si han är en fantast.»

»Fantast? En menniska, som älskar hustru och barn?»
frågade friherrinnan retad.

»Ja, fantast, ja; hvad annat?»

I detta ögonblick kom betjenten med posten.

Baronen bläddrade i tidningarna, som den tiden ej
voro just många; men lät ett bref ligga.

»Du bryter ej brefvet.»

»Jaså!  Åh, det är -- nej, jag känner ej stilen.»

Baronen bröt det och såg efter namnet. »Willman --
hvad är det för en? Willman?»

»Låt mig se!» sade friherrinnan och ryckte brefvet
från sin lugne man. »Ja, riktigt; Willman -- vi få se.»

Och baronen började läsa:

»Högvälborne herr baron!

»I egenskap af läkare ...»

»Jaså,» afbröt friherrinnan läsningen, »det är en
doktor! har du rådfrågat honom?»

»Nej, jag har aldrig hört ett ord om den karlen. Hvad
kan han vilja?»

»I egenskap af läkare för herr barons broder är det
min sorgliga och smärtsamma pligt att underrätta
herr baron och fru friherrinnan om att friherrinnan
Gustafva Gyllenbrand denna morgon ...»

»Gud i himmelen, hon är död,» ropade friherrinnan
utom sig; »nu kommer Guds dom öfver mig!»

»Öfver dig? Är hon död? Ja, det skall Gustaf ta djupt
-- med hans öfverspända lynne ...»

»Öfverspänd? Ja, han kunde älska, han kunde hata --
han kunde lefva, han kunde dö af kärlek. Han är en
ädel menniska och icke en mullvad! -- Gud, o Gud!»

»Vi skola väl läsa brefvet till slut,» sade baronen
lugnande, fastän ett par stora tårar dallrade i de
eljest så intetsägande ögonen. Gustaf var hans ende
bror; de hade som barn lekt tillsammans; den ene blef
rik, den andre fattig; det var fideikommissbrefvets
och vår Herres skull, så hade han tänkt förut; men
nu -- --

»Hur var det?»

»Jo --

»att friherrinnan Gustafva Gyllenbrand denna morgon
afled, sedan hon gifvit lifvet åt en flicka. Baronen
är alldeles utom sig; han är tillintetgjord och kan
ej skrifva, hvarföre det blifvit min smärtsamma pligt
att meddela den sorgliga nyheten.

Det lilla barnet föddes i går afton, var mycket
svagt och erhöll derföre nöddop samt deri namnet
Gustaviana; ty så ville friherrinnan, hvars krafter
med hvarje stund sjönko. Jag har sett många dö,
men djupare rörd var jag aldrig. Ungdom, skönhet,
en engels godhet strålade från hennes bleka ansigte
och tröstens ord från hennes matta läppar. Baronen
låg knäböjd vid sängen; han kunde ej tala, ej gråta,
knappast tänka. Han glömde sitt barn, glömde allt;
men hans maka glömde intet. Hon förordnade om hvem
som skulle sköta hennes barn, sade oss att hon väntat
att dö, att hon var beredd att dö och bad oss trösta
mannen. Allt tänkte hon på under dessa långa timmar.
'Tag hit barnet,' bad hon till sist. Hon kysste det
och lade sin hand välsignande på dess hufvud. 'Detta
är Guds välsignelse, det är din mors testamente.'

Sedan låg hon länge och höll i sin mans händer,
till dess fingrarna släppte sitt tag och hennes
hufvud sjönk tillbaka. Baronen var ej så sansad att
han märkte det, och vi måste slutligen slita honom
från liket.

'Hon är icke död, hon får ej dö. Doktor, säg! Hon
har blott dånat?'

Så har himlen fått en ny gäst.

Barnet har amma och efterses af friherrinnans syster,
enka efter jägmästaren Ljung.»

Friherrinnan på Brandstad hade afhört allt
tigande. Baronen hade läst redigt, fastän emellanåt
rösten ville svika. »Det var min ende bror,» hviskade
han sakta; men i sjelfva denna sorgens stund förenade
sig icke de begge makarnes olika naturer. Vatten och
olja blanda sig aldrig.

-

IV.

Ånger.

På aftonen inneslöt sig friherrinnan på sitt rum.

De begge makarne voro rika nog att ej bo tillsammans,
och begge voro nöjda att så var. Friherrinnan var
alltför liflig att just passa för honom och han
alltför trankil att passa för henne. De voro gifta
och »satte», som man säger, »värde på hvarandras goda
egenskaper», men ...

Friherrinnan gick hastigt fram och åter på de mjuka
mattorna. Hon vred händerna.

»Och den engeln kunde jag hata, den engeln kunde
jag till och med önska döden. Ja, jag hatade henne
innerligt och grymt. Gud har straffat mig. Han såg
mina tysta, orediga tankar och straffade mig till
döden, genom att låta dem uppfyllas.

»Nu står jag här blottad med min synd. Gud har
straffat rättvist, rättvist, i evighet, och hela min
själ blottar alla sina veck, det ena mörkare än det
andra -- nattsvart mörker, der brandfacklor orma genom
natten. Hu! Det är förskräckligt att så vakna och se
sig sjelf.

»Jag trodde,» återtog hon efter en stunds besinning,
»jag trodde att det var bördsfördomar, som förblindat
mig. Nej, det var något ännu sämre än en dårskap. Det
var modren jag hatade, qvinnan, som skulle få ett
barn att smeka. Det var afund. Och denna riktade jag
mot en vek, god, ädel qvinna, som jag icke kände,
förr än döden blottade äfven hennes inre tankar. Huru
ljus är icke hon, och huru mörk är icke jag!»

Så gick hon fram och åter hela natten, fastän ingen
hörde hennes tysta steg; men baronen hade lugnat sig
och läst Stockholmsposten till dess han blef sömnig.

»Det var ändå tråkigt att Gustaf skulle bli enkling,
men han lugnar sig väl,» tänkte han. »Det är en
förnuftig menniskas skyldighet att vara förnuftig;
kan få en annan, bara han räcker ut ett finger.»

Med dessa reflexioner slumrade han in och vaknade ej
förr än betjenten kom in för att elda.

»Hurudant är det ute, Svenson?»

»Grått. Friherrinnan har haft ljus hela natten.»

»Jaså. Ja, så här till jul är det ingen reda med
fruntimren och deras julklappar.»

Det var för en man med baron Sigurds lynne omöjligt
att föreställa sig den ånger och den ångest, som i
ett nu sammantryckte hans hustrus hjerta. Han sjelf
var ur stånd att hata någon; men lika omöjligt var det
honom att älska någon med den hängifvenhet och värme, 
som hans hustru gjorde det.

Olika menniskor ha, som olika ämnen, mera eller
mindre rymlighet för värmet. Det som gör den ena
brännhet, gör den andra endast ljum eller till
och med kylslagen. Friherrinnan var en varm natur,
som var i stånd till mycket ondt och mycket godt,
en barnlös maka med ett hjerta, som brann af längtan
efter ett barns joller, det enda som kunde förmildra
och uppmjuka det hårda i hennes sinne.

Baron Sigurd skref ett genomklokt, lugnande och
reflekterande bref till bror Gustaf.

»Gud hade så velat och man måste vara nöjd med Guds
allvisa råd. Konsten hade gjort allt, bror Gustaf
hade äfven gjort allt hvad på honom berott. Svägerskan
skulle nog bedja för bror Gustaf i himlen. Sigurd
och hans hustru deltogo i förlusten,» och så vidare,
det gamla »tröstens formulär» från början till
slut. Sigurd ansåg sitt bref så bra, att han högt
uppläste det för sin fru och för första -- kanske den
enda -- gången i sin lefnad kände något af den fläkt,
som så svalkande och skönt omsväfvar herrar författare
och bokmakare i allmänhet.

Friherrinnan teg med tätt slutna läppar, ty hon
kände på sig att brefvet, om det lästes, skulle
förbli overksamt. Det är för sent att säga till den,
som plötsligt träffad af ett slaganfall faller till
jorden: »Min vän, res dig upp igen, du som är så
stark och dugtig eljest.»

-

Samma eftermiddag hördes vid Kräftebo, som låg långt
uppe i skogen, den ängsliga fjerran klangen af ett par
ostämda kyrkklockor, som täflade med hvarandra i flit
och uthållighet. Ändtligen kom processionen i vagnar,
med en likvagn i spetsen, närmare kyrkan. Det var
friherrinnan Gustafva Gyllenbrand som skulle invigas
till den sista hvilan. Barhufvad i snögloppet gick
baron Gustaf efter kistan. Han hörde ej prostens
påminnelse att han kunde förkyla sig, och gaf ej
akt på folkets betänksamma blickar, då de sågo honom
så vandra den långa backen uppför till kyrkogården;
ty han tänkte intet, han kände ej ens att han fanns
till. Det enda, som redigare skymtade förbi hans
minne, var: »Gustafvas barn är mitt barn ... det
gråter der hemma.»

Gästerna skildes åt efter akten och Gustaf for hem.

Han gick då in i barnets rum, lyfte sin lilla unge ur
bädden och sade: »Mamma bad helsa, hon bad dig komma
snart efter.» Nu först kunde han gråta, ty dittills
hade hans ögon varit torra.

Lilla Gustaviana lefde dock. Hon följde ej sin mor,
så klokt och så omsorgsfullt vårdades hon af sin
moster, som var enka och som sjelf haft barn och --
det allra lyckligaste -- hvarken af lärda teorier
eller pjunkig så kallad kärlek lät förleda sig att
i otid söka styrka den lilla svaga varelsen.

Men baronen trifdes icke hemma, han behöfde luft
för att kunna andas. Han reste, och var knappast
några få gånger inne hos sitt barn. Det plågade
honom att se det le och de små groparna på kinderna
formera sig. Det var ändå detta leende barn, som
kostat hans hustru lifvet. Hvarje gång han såg det,
stod dödsscenen åter lifligt för hans fantasi,
den bleka qvinnan, hennes kalla händer och hennes
darrande läppar, som bådo Gud om kraft för maken,
men sjelf hade denna kraft, som bär dödens fasa med
glädje och som säger: »Jag vet att min förlossare
lefver.» Efter några månader reste baronen ut till
Italien. Han ville glömma bort sig sjelf i det eviga
Rom, och qväfva sin smärta under konststudier.

-

Ett jagtäfventyr i Nya Granada.

Om man betraktar Sydamerikas karta, så ser man på det
område, som intages af Columbiastaterna eller Nya
Granada, en lång smal figur, som, med en bredd
af endast sexton geografiska mil, sträcker sig
ej mindre än 120 mil från norr till söder. Denna
landremsa utgör en af Columbias stater och bär namnet
Cáuca. Den del af 
provinsen, som berör hafvet, är till följe af sin
ofruktbarhet och osunda läge glest befolkad, till
en del alldeles obebodd, men längre inåt landet blir
jordmånen af gynnsammare natur och lemnar här näring
åt en rik tropisk växtlighet. Dessa trakter hafva på
sista tiden börjat uppmärksammas för sin rikedom på
nya egendomliga djurarter, medicinska växter, kopal,
storax, bresilja, kampèche, acajou, ceder, pockenholz
och dividivi eller garfskidor samt växtelfenben. En
flitig resande, dr Saffray, som genomströfvat Nya
Granada och synnerligast Cáuca, har meddelat en mängd
intressanta iakttagelser från dessa vandringar. Bland
annat berättar han om en märkvärdig grodart,
som förser indianen med ett gift, hvari han doppar
sina pilar, dem han afskjuter med tillhjelp af ett
blåsrör. Dermed slungar han den tysta, mördande pilen,
på ända till tjugu stegs afstånd, och en rispa i
skinnet är nog för att framkalla döden. Dr Saffray
har sjelf varit i tillfälle att kunna öfvertyga sig
om grodgiftets verkan på större djur, och vi låta
honom sjelf berätta derom.


Strid mellan en jaguar och en jätteorm.

»Jag hade fått höra att min indianske värd påträffat
spår af en jaguar, och jag erbjöd honom dubbla
priset för huden, om jag fick göra honom sällskap
till bakhållet. Det är nämligen icke på ljusa dagen,
som indianen inväntar jaguaren: det är om natten,
i en grop eller bakom en klippa, i lä för vinden,
nära en gångstig, der talrika spår förråda att det
fruktansvärda djuret gått fram.

Cáucas-jaguaren är stor och grofväxt, men föga farlig
för menniskan, åtminstone ej så länge han icke plågas
af hunger eller anfalles. Vid solens upp- och nedgång
röjer han sin närvaro genom ett skarpt, långdraget
tjut, som han upprepar fem eller sex gånger. Han jagar
peccaris, rådjur och antiloper; han anfaller tapiren,
lurar på uttern och gör sig stundom till fiskare. Han
väljer då en gren, som hänger ut öfver vattnet. När
han väl kommit på sin post, sitter han orörlig,
men plötsligt ser man honom göra ett raskt grepp med
tassen ned i vattnet, och ofta griper han på detta
sätt den fisk, som sorglöst kommit i hans grannskap.

Vi begåfvo oss till bakhållet ungefär vid midnatt,
under ett klart månsken, som tillät oss att med
lätthet framtränga i skogen. Indianen hade icke andra
vapen än sitt blåsrör och en lång knif; som min
revolver var obrukbar, hade jag blott försett mig
med min jagtknif. Efter två timmars vandring kommo
vi till mynningen af en flod. Indianen visade mig
intrycken i sanden efter antilopernas fötter.

»Der antilopen går att dricka,» yttrade han, »dit
går jaguaren på fångst.»

Sedan han med en vildes skarpsynthet undersökt
terrängen, anvisade han stället, der vi borde gömma
oss. Bakhållet var sådant att vi, alltid stannande i
skuggan bakom snåret, kunde på tillräckligt afstånd
upptäcka djuret.

Vi förblefvo länge tysta, orörliga, lyssnande till
hvarje ljud, som afbröt nattens tystnad, spejande in
i de täta snåren och färdiga att fatta vapnen vid
hvarje misstänkt buller. Då och då gjorde indianen
ett tecken af missnöje, hvarpå jag svarade med ett
tecken att jag var beredd på att vänta. Under tiden
började himmelen ljusna i öster, morgonrodnaden
inträdde. Plötsligt hörde vi jaguarens gnisslande
tjut. Flere följde på hvarandra, men allt mindre och
mindre tydliga: djuret aflägsnade sig från oss. Jag
föreslog att vi skulle gå, men min följeslagare
ville icke ha gjort sig möda för intet, och då han
gått miste om jaguaren, nöjde han sig med ett mindre
vildbråd. Han gaf mig ett tecken att följa efter, och
vi kröpo försigtigt ned mot floden. Snart hörde vi ett
prasslande af löf, som kom oss att vända på hufvudet,
och vi sågo då en hjort, som helt lugnt nalkades,
ibland stannande för att beta eller idissla. Indianen
förde sakta mynningen af sitt blåsrör till läpparna,
hans bröst höjde sig, kinderna blåstes upp och svällde
som en boll, pilen flög. Det sårade djuret ryckte
till och tog till flykten, men indianen störtade
efter. Tio minuter senare hade jag hjorten framför
mina fötter, ännu lefvande, men urståndsatt att hålla
sig på benen. Då ett djur af hjortens kroppsbyggnad
och storlek såras af giftpilen i någon lem, hvarest
blodet hastigt cirkulerar, synnerligast i
hufvudet, kan det icke röra sig längre än tre eller
fyra minuter; dess lemmar styfna, det stannar,
darrar och faller; de frivilliga rörelserna upphöra
fullkomligt, andedrägten afstannar, lungorna beröfvas
luft och hjertat upphör att slå.

På återvägen befunno vi oss nära en öppning i skogen,
då vi ur det höga gräset och vassen fingo höra ett
häftigt buller, beledsagadt af hesa flämtningar och
knakande ljud. Indianen blottade tyst sin långa
machete; jag fattade min knif, utan att veta
hvarför, och vi närmade oss. Ett fruktansvärdt
skådespel framställde sig nu för våra ögon. Den som
vi förgäfves hade väntat, jaguaren, var här, men
han var icke ensam. På sin väg hade han mött en orm,
en jättestor boa. Båda hade utan tvifvel plågats af
hunger; i stället för att fly, hade de
anfallit hvarandra, och vi kommo midt under den
häftigaste striden. Jaguarens klor hade tillfogat
ormen talrika sår, hvarifrån man såg köttet hänga i
trasor. Men vidundret hade lyckats kasta sig omkring
sin motståndare, som krökte sig under omfamningen
och under sina fåfänga försök att komma lös uppgaf
ett rytande af vrede. Boan, som följde alla jaguarens
rörelser, öppnade i jemnhöjd med offrets hufvud ett
ofantligt gap, beväpnadt med krökta tänder och lät
höra en hemsk hvissling. Benen knakade i jaguarens
kropp, hans bröst klämdes tillsammans. Ormen
mångdubblade sina ringar kring den döda kroppen,
ältade honom och sträckte slutligen ut sig för att
börja sin måltid. Utan synnerlig djerfhet skulle
vi kunnat oroa, måhända straffa segraren, men jag
tillstår, att jag icke hade mod dertill.»



Ett fosterländtekt Bildgalleri.

XXXVIII. 

Erik Gustaf Geijer.

Den i vårt land vidt utgrenade
och talrika Geijerska slägten leder sitt ursprung
från Tyskland, der den har riksfriherrliga och
riksgrefliga anor. Den kan spåras till och med
1200-talet. I vapnet förde den en gam, hvaraf
namnet. Till Sverige inkallades från Österrike
1620 tvenne bröder Geijer af Gustaf II Adolf, till
bergsbrukets upphjelpande. Den enes sonson, Bengt
Gustaf (d. 1746), stiftade det stora Uddeholmsbolaget i
Vermland. Från honom, hvars son Johan Gustaf (d. 1790)
var stamfar för Ransätersgrenen, härstammar i tredje
led Erik Gustaf, slägtens ryktbaraste man i vårt
land. Den erfarenhet författaren under fleråriga resor
inom landet gjort, att Geijer i allmänhet är mera
ett stort namn, än egentligen känd, har föranledt
denna kortfattade teckning, som må, allt hvad den
kan, verka för den nu pågående insamlingen af medel
för uppresandet af Geijers minnesstod i Upsala,
brännpunkten för hans verksamhet. Ej blott summan
af bidragen, utan äfven antalet af bidragande skola
bevisa, huru vidsträckt och högt nationen förstår
att värdera minnet af sina störste och ädlaste män.


Sverige har måhända icke egt en till hela sin natur
mera nordisk och fosterländsk man än Geijer, ingen,
som varit begåfvad med mera mångsidiga anlag. Hans
snille var lika rikt som hans hufvud var djuptänkt
och hans hjerta ädelt. Genom hans lif går en inre
utvecklingstråd, som man kan följa från dess början
till dess slut. Han var en stor, helstöpt personlighet
af ädlaste slag.

Geijer föddes på Ramsäters bruk i Vermland den 12
Januari 1783. Sin barndoms och sin första ungdoms
dagar tillbragte han under lyckliga omständigheter,
i en naturomgifning med rent nordiska drag och i
ett hem, der gudsfruktan, idoghet, allvar, bildning,
men ock en frisk lefnadsglädje voro husgudar. Hans
framstående anlag visade sig tidigt. Vid sex års
ålder började han undervisas i musik och hade redan
som yngling en ovanlig musikalisk bildning; försökte
sig derunder äfven i komposition. Senare
blef han ock en af vårt lands mest omtyckta
tonsättare. Huru allmänt menskligt musikens språk än
är, yppar sig dock deri ett egendomligt nationelt
grundlynne. Geijers är svenskt, vi känna der
igen vår egen känslostämning. Derföre anslå hans
toner företrädesvis oss. Musiken blef äfven en af
hufvudkällorna till hans lefnads lycka. Hans melodier,
hvartill han merendels sjelf diktade ord, mottogos med
tjusning och skola länge öfverlefva honom. I synnerhet
torde detta gälla melodierna till »Vikingen»,
»Kolargossen», marscherna vid upplifvandet af Carl
XII:s minne den 30 Nov. 1818 och Gustaf II Adolfs den
6 Nov. 1832, »Aftonbetraktelse» (»Stilla skuggor»),
»Nyårsdagen» (1838) m. fl.

I bokliga studier förrådde han drag af snille redan
i Carlstads skola, der han intogs 1795. Student i
Upsala 1799,
tilldrog han sig 1803, alltså vid tjugu års ålder,
första gången offentlig uppmärksamhet, då han
för »Äreminne öfver Sten Sture den äldre» vann
Svenska Akademiens stora pris. Till förebild hade
han tagit gustavianska tidehvarfvets mest beundrade
vältalare, Magn. Lehnberg (d. 1808), ehuru en tidig
reflexionsmognad, sjelfständig uppfattning och en
ädlare smak antydde den gryende kraften i ett snille,
som skulle bryta sig sin egen väg. I detta äreminne
spårar man de första försöken af den blifvande
häfdatecknaren. Dennes kall, hvars uppfyllelse blef
Geijers egentliga lefnadsbestämmelse, synes från
denna tid allt mer hägra för hans blick. Det blef
ett allt starkare
manande önskningsmål, som han aldrig förlorar ur
sigte, i huru många olikartade riktningar han än
banar sig väg och pröfvar sin kraft.

1806 blef Geijer filosofie magister, 1809 docens och
1817 professor i historien.

Anmodad 1809 att åtfölja en ung Schinkel till England,
tillbragte han der ett år. Åskådningen af det i
stort rörliga praktiska folk- och affärslifvet har
otvifvelaktigt djupt inverkat på honom. De lefvande
intrycken deraf tecknade han med säker hand i bref,
som finnas intagna i hans 1836 utgifna »Minnen», der
han ock uppdrog grundritningen till sitt barndoms- och 
ungdomslif och antydde gången af sina tidigare
studier. Här finner man äfven hans snillrika bref
från en resa i Tyskland 1825. Återkommen 1810 från
England, nedskrifver han på fjorton dagar svaret på
Svenska Akademiens prisfråga: »Om inbillningsgåfvans
inflytande på den moraliska uppfostran», och belönas
ånyo med dess stora pris. Så framträdde första gången
tänkaren, filosofen.

1811 stiftade han jemte några ungdomsvänner -- 
de tolf »stamgöterne» -- det i vår fosterländska
bildning så djupt ingripande »Götiska Förbundet»,
inom hvilket äfven Es. Tegnér skulle uppnå höjden
af sitt rykte. Geijer föreslog utgifvandet af
en tidskrift, »Iduna» 1-10 häften 1811-24, sluthäftet 1845., hvars första häfte
han ensam skref, likaså nära nog det andra. Här
uppträder han, till sina förbundsbröders och hardt
när till sin egen öfverraskning, första gången
äfven som skald. Man vet ej, att han förut försökt
sig i skaldekonsten, men han är med ens mästare
deri. Från vår hednatids grund uppspringer hans,
liksom Förbundets idealer. Dikten »Manhem» utsjunger
det gemensamma programmet. Hedentids nordiska dygder,
dess lif, dess lära, motsättas nutidens. Med denna
dikt, jemte »Vikingen», »Den siste skalden», »Den
siste kämpen», »Odalbonden», m. fl., hvari fornlifvet
åskådligt framträder i enkla, storartade bilder,
hvilka liksom ryckts helgjutna ur tidehvarfvet
sjelft, intar han strax sin plats i främsta ledet
bland våra fosterländska skalder. Hans nordiska
sångmös skapelser i versformen blifva småningom allt
mera sparsamma. Hon verkar så mycket mera i djupet
af hans själ, och frukterna deraf se vi i hans
historiska teckningar och gestalter. I »Iduna»,
liksom annorstädesTidskriften "Svea"., ser man tid efter annan
förberedelserna härtill. Vidsträckta och djupt
gående studier bilda underlaget. Man ser lösbrutna,
allt mera tankedigra stycken af ett större helt,
hvarpå han synbarligen arbetar och som utgör hans
ögonmärke. Den historiska riktningen tar märkbart
öfverhand, men blicken är omfattande. Han ser sakerna
i stort. Bevisen finner man äfven i hans behandling
af estetiska ämnen vid denna förberedelsens tid. Så
i uppsatsen: »Om folkvisan», hvarmed han inledde
utgifvandet af A. A. Afzelii samling af »Svenska
folkvisor» 1-3 d. (1814-17); så till en del ock i
den framtidsbådande stridsfrågan för dagen: »Om de
nordiska mythernas användande i skön konst» (1817),
der han visserligen står tveksam, men uppställer
nödvändiga vilkor, på samma gång han blottar och
varnar för svagheter och öfverdrifter, som redan
sports och kunna motverka den fosterländska sakens
framgång. Deri ser man ett lefvande estetiskt sinne.

Mångskiftande som hans forskningsarbete var, fortgår
det samtidigt äfven på filosofiens område, der han,
alltid »en sökande», synbarligen otillfredsställd af
tidehvarfvets förherrskande system, det Schellingska,
ehuru han ännu är deri fången, söker sig fram,
för att finna sig sjelf, personligheten, som ej
har någon plats i detta systems frihetsmördande 
pantheism. Hans 1820 utgifna skrift: »Thorild, tillika
en filosofisk eller ofilosofisk bekännelse», väckte
särskildt uppseende för det åtal den underkastades
af den offentliga åklagaremakten. Geijer frikändes
af juryn. I nämda skrift varsnas först hans blifvande
inre frigörelse i och genom »personlighetsprincipen».

Med »Svea Rikes Häfder» del. 1 (1825) är häfdatecknaren 
färdig. Snille, lärdom, skarpsinne, framställningens konst,
alla i lika höjd, tillkännagifva här mästaren. Det
är en ny storartad grundläggning till vårt lands och
vårt folks historia. Med »Svenska Folkets Historia»
1-3 del. (1832, 1834 och 1836) uppnår likväl Geijer
höjden af sitt mästerskap som häfdeforskare och
historieskrifvare. Han blir härmed sitt folks lärare,
på samma gång som dess äras förnämsta tolk. Men han
intar med denna nationalskatt ej blott den första
platsen i sitt slag hos oss, han täflar med utlandets
störste.

Under de i det föregående antydda utvecklingsperioder,
den företrädesvis estetiskt-filosofiska och
den historiska, hyllar Geijer till en viss,
ej så liten grad det samtida restaurations- och
reaktionstidehvarfvets konservatism, så i politik
som i andra dermed sammanhängande vigtigare
samhällsfrågor. Han stod i detta fall som en
öfverlägsen förkämpe i samma led med romantikerna
både i Tyskland och i Sverige, och var hos oss en
af hufvudmännen i den konservativa s. k. historiska
skolan. Men ju mera han fördjupar sig i studiet af
den historiska verkligheten, pröfvar dess företeelser
och karakterer, desto mera klarnar och skärpes hans
blick för deras innersta väsende, deras drifkraft,
friheten. Han ser, huru hon under oupphörlig kamp
arbetar sig fram i menniskans historia, för att i
och med personligheten blifva klar för sig sjelf
och i samma mån omforma allt ikring sig. Med denna
insigt är Geijer fri från det förherrskande systemets
tvångsband och bryter sig så ut ur den bakom honom
sammanstörtande historiska skolans murar och är sig
sjelf. Sådan är betydelsen af hans ryktbara »affall»,
som ock inleder hans sista utvecklingsperiod, den
politiska, under hvilken hans siarenatur med sin
djupt in i framtiden spanande skarpblick blir mer
och mer märkbar. Han ser nu det berättigade i den
nya tidens reformsträfvande och träder sjelf med en
öfverväldigande, nästan konvulsivisk kraft in på dess
bana, blir »liberal».

Denna nya ståndpunkt blottades först i och med hans
1838-39 utgifna månadsskrift »Litteraturbladet»,
som på sin tid väckte lika stort uppseende, som
dess idéer blefvo följdrika för vår inre, ej blott
politiska utveckling. Det blef en brandfackla, som
både lyste och tände åt alla håll. Gamla förbindelser
löstes, nya knötos. Vänskap och fiendskap kastades
om. Ingenstädes blef man deraf oberörd. Öfverallt
lif och lågor. Så mäktigt grep denne man in i sin tid.

I den politiske mannen och den väldige siaren
ser man emellertid de slutliga, mognade
frukterna af hans långvariga själsarbete på
många forskningsfält. Hans skrifter från denna
sista lefnadsperiod äro derföre ej heller de
minst vigtiga. I synnerhet märkliga  äro: 1)
»Människans historia», föreläsningar 1841-42,
utgifna 1856 af S. Ribbing efter egna, af Geijer
genomsedda, anteckningar. 2) »Vår tids
inre samhällsförhållanden, tre föreläsningar»
(1844), som framkallade Anders Fryxells anfall och
striden »om aristokratfördömandet i vår historia»
och slutligen 3) »Också ett ord om tidens religiösa
fråga», ursprungligen skrifven på tyska under hans
vistelse i Tyskland sommaren 1846, kort före
hans död öfversatt på svenska. I dessa skrifter
sammanlöpa de många och, som det för mängden synes,
olikartade trådarne af Geijers lefnadsarbete. 

Åren 1833 och 1834 uppfördes Geijer på biskopsförslagen
i Linköpings och Carlstads stift, men undanbad
sig att vid utnämningen bli ihågkommen, emedan han
önskade lefva för sin vetenskap. Slutligen i
början af 40-talet af konungen kallad att
intaga en statsrådstaburett, afstod han äfven den,
emedan han ansåg den akademiska lärostolen vara hans
rätta plats och ville dessutom bibehålla
en ställning, hvari han kunde fritt uttala sina
nu förändrade åsigter. Möjligen ingick till
en del i bevekelsegrunden för denna försakelse
af en i det yttre högre lefnadsställning äfven
afsigten att dermed tillbakavisa motståndarnes
uppgift, att hans s. k. affall föranledts af en
inom det politiska lifvet ej ovanlig ärelystnad.
Professor emeritus 1846, flyttade han om hösten
samma år till hufvudstaden, för att ostörd egna sitt
återstående lif åt fullbordandet af sitt mest
berömda arbete: »Svenska Folkets Historia», men
dog derstädes redan d. 23 April 1847. Hans stoft
fördes till Upsala och mottogs der af studentkåren,
som ledsagade det till sitt förvaringsrum.


Geijers Samlade Skrifter, 13 band, utgåfvos 1849--56. 
Häri ingå likväl ej -- besynnerligt nog -- de af Geijer 
bearbetade och utgifna »Gustavianska Papperen» 1--3.1, ej 
heller »Människans historia», utgifven af S. Ribbing. En ny 
godtköpsupplaga af hans arbeten började utgifvas i slutet af 
förlidet år.

Geijer gifte sig 1816 med Anna Elisabeth Lilljebjörn 
(f. 1790 † 1861) och hade med denna intelligenta och 
älskvärda maka fyra barn, tre söner och en dotter. Af dessa 
lefva sonen Bengt Gustaf, kapten vid Skaraborgs regemente, 
och dottern Johanna Ulrika Agnes, gift med landshöfdingen 
öfver Upsala län, grefve A. L. Hamilton.

 Rudolf Hjärne.

*


 Höga norden.

Du är mig kär, du höga norden,
Ty här jag först slog mitt öga opp.
Här vill jag ock sänkas ned i jorden,
När väl jag slutat mitt lefnadslopp.
Ty dina dalar
Och silfverbäckar
Och näktergalar
Och blomsterhäckar
Och fåglars klingande, friska kör,
Allt, allt mig tjusar och allt mig rör.

Du är mig kär, ty i alla tider
Bland dina fjellar det frihet fanns,
Och fadrens blodiga, sköna strider
Förvaras ännu i minnets krans.
När krigets vågor
Kring norden rulla,
Då tändas lågor
I kärleksfulla
Och varma hjertan, och nordens son
Drar ut i stridernas brak och dån.

Du är mig kär, ty det fins tillika
En trofast kärlek bland dina fjell.
Det fins en qvinna, som ej kan svika,
Men sprida glädje i hvarje tjäll.
Hon är den samma
Som fordomtimma:
Ur ögats flamma
Sågs alltid glimma
En trogen kärlek i lust och nöd,
En trogen kärlek i lif och död.

Du är mig kärast på jorderingen,
Mitt dyra, älskade fosterland.
För dig går sucken högt ofvan tingen,
För dig mitt hjerta står jemt i brand.
Fast mången önskar
Att bo i söder,
Der myrten grönskar
Och drufvan glöder,
Är jag dock lycklig och glad och säll
I dina skogar, på dina fjell.

 Pyramus.

*


Taormina.

Tack vare nutidens trygga och beqväma fortkomstmedel 
kan man i våra dagar göra en rundresa kring Sicilien
och bese dess skönheter eller fornlemningar utan att 
derföre behöfva äfventyra lif och lemmar på halsbrytande stigar 
eller istadiga borickor, beskattad af pockande tiggare och 
stråtröfvare. Vi kunna således öfverlemna våra personer åt 
jernvägen och efter ett par timmars snabb färd genom 
gulbrända slätter och vackra orangelundar stanna vid ostkusten 
af ön, som här verkligen öfverflödar på hvad naturen har att 
bjuda stort och skönt.

Från jernvägsstationen Girardini, som ligger vid 
hafsstranden, hafva vi en kort, fast något besvärlig väg upp till 
en bergsplatå, hvarifrån man ser det väldiga Etna höja sin 
rykande topp. På denna platå ligger den urgamla staden 
Taormina, ryktbar för sitt åldriga klippfäste och den i 
närheten befintliga gamla teatern, en bland de märkligaste af de 
fornlemningar, hvarpå Sicilien är så rikt.

Staden är obetydlig. Den består numera af en enda 
husrad, stående på en trång plattform mellan afgrunden och 
den branta bergsluttningen; men den har i Siciliens historia 
spelat en icke obetydlig roll. Det gamla Tauromenium fick 
röna samma öde som andra städer, hvilka blifvit af naturen
gynnade med ett för försvar passande läge. Alla Siciliens 
tyranner lade vigt på dess besittning och förstärkte dess 
befästningar; redan på romarnas tid, under slafupproret, var 
den för längre tid en tillflyktsort för de till förtviflan bragta 
frihetskämparne. När försvararne hårdt belägrades, åto de 
hellre menniskokött, än de gåfvo sig, och den romerske 
fältherren Rupilius skulle icke ha funnit annat än skeletter i 
staden, om han ej lyckats att genom förräderi bemäktiga sig 
densamma. Långt senare, under medeltiden, blef Taormina 
åter skådeplatsen för blodiga strider, ty den var en af de 
platser som längst trotsade saracenernas anfall.

Från staden kan man följa den i många särskilda ryggar 
brutna bergkammen till den klippudde, som lik en jättestor 
lejontass slår ned i det Joniska hafvet. Här ligger, uthuggen 
i sjelfva klippan, Taorminas största märkvärdighet, dess 
oförgätliga amfiteater, i hvilken under lyckligare dagar tjugutusen 
grekerSicilien blef redan sjuhundra år före Kristus koloniseradt af greker. 
fingo plats och der de sågo de hvirflande 
rökpelarne uppstiga ur den väldiga bergjättens gap, medan de 
lyssnade till Eschylus’ tragedier. Härifrån blickar man ut 
öfver den svängda kuststräckan vid Messina och det djupblå 
Medelhafvet med hvita segel och snabbt framilande ångare, 
åt motsatta sidan öfver gröna berg och trånga dalar -- öfverallt 
vexlande utsigter och scenerier, som synnerligast före och 
efter solnedgången skifta i ett färgspel, som är öfver all 
beskrifning rikt och förtrollande.

Mästerligt har Goethe skildrat intrycket af den 
urgamla teaterns läge. »Sätter man sig der,» säger han, »hvarest 
fordom de öfra åskådarne sutto, så måste man tillstå, att väl 
aldrig någon publik på en teater haft sådana föremål framför 
sig. På högra sidan reser sig den klippa, der bergfästet ligger, 
längre ned har man staden, och fastän dess byggnader tillhöra 
en nyare tid, så stodo säkert äfven fordom dylika på 
samma plats. Låter man så blicken löpa utåt Etnas långa 
bergsrygg, så har man till venster hafsstranden ända till 
Catania, ja, till Syracusa, och så afslutar det ofantliga, 
ångande eldberget den vida, breda bilden, men icke hotande, 
ty den mildrande atmosferen visar berget mera aflägset och 
blidare än det är. Vänder man sig från denna bild till 
de bakom åskådarne anbragta gångarna, så har man till 
venster de klippväggar, mellan hvilka och hafvet vägen 
till Messina slingrar sig, klippgrupper och klippryggar i 
sjelfva hafvet, och i aflägsnaste fjerran Calabriens berg, som 
ögat endast med möda kan skilja från de sakta uppstigande 
molnen.»


Taormina.


Mer än tvåtusen år äro förflutna sedan de konstälskande 
grekerna här samlades för att tillfredsställa sin känsla för 
det sköna. Långt senare ärfdes det storartade konstverket 
af romarne, som läto restaurera den gamla teatern, med de 
förändringar, som deras smak eller arten af deras offentliga 
nöjen kräfde. Troligen har då den gamla grekiska scenen 
blifvit ändrad octy lämpad för amfiteatraliska spel. Men de 
kristna, som voro de hedniska hellenernas och romarnas 
efterträdare, hafva formligen täflat att förstöra och tillintetgöra de 
konstverk, som smyckade den ofantliga skådebanans rundmurar, 
gångar och nischer. De spillror som ännu finnas qvar 
bära dock vittne om att den varit någonting i sitt slag 
storartadt. Marmorblocken ligga kringspridda vidt och bredt, 
allesamman öfvervuxna af grönt; men ännu ser man granitkolonner, 
altaren, nischer, i hvilka dock statyerna felas, den 
af de tre portarna genombrutna fondmuren samt sjelfva scenen; 
denna är den bäst bevarade bland alla Europas gamla teatrar. 
Skönast äro dock de väldiga arkaderna, genom hvilkas 
öppningar man ser himmelen och hafvet skimra i det 
djupaste blå.

Har man under vandringen bland dessa vidsträckta 
fornlemningar mättat sitt öga med landskapets skönhet, så känner 
man sig vid aftonens inbrott frestad att dröja qvar bland 
ruinerna, till dess nattmörkret breder sin dunkla slöja kring 
kolonner och murar, då molnstoden på Etnas hjessa rodnar 
och vulkanens inre kastar hvita eldstrimmor mot det 
mörkvioletta himlahvalfvet. Då tycker man att skuggorna lifvas 
och från de mörka gångarna, ur de hemlighetsfulla nischerna 
framträda skepnader från tusen år tillbaka, då ett rikt och 
vexlande lif rörde sig på dessa nu tysta ställen, rörde sig i 
andra former, skönt och harmoniskt, i lycklig bekymmerslöshet 
om kommande tider.                                        

 Bn.

*

En skånsk medeltidsbyggnad.

I sydöstra Skåne, ungefär en half mil från Östersjöns strand, ligger i en sidländ, af låga landthöjder omgifven dalsänkning en bland de i arkeologiskt och arkitektoniskt hänseende märkligaste fornbyggnader i norden, det nu snart fyra århundraden gamla Glimmingehus. Tiden har så småningom dels jemnat med jorden, dels lagt i ruiner de många ståtliga slott och borgar, som under medeltiden reste sig på de skånska slätterna, men lemnat nästan orörd och i sitt ursprungliga skick denna märkvärdiga byggnad, hvilken ger oss en inblick i den tidens befästningssätt, på samma gång som den bär vittne om, huru beqvämligheten inomhus fick stå tillbaka för anordningarna mot de utifrån hotande farorna.

Glimmingehus.
(Teckning af C. S. Hallbeck.)

Glimmingehus uppbyggdes 
i slutet af 1400-talet 
af danska riksrådet och riksamiralen Jens Holgersen Ulfstand, 
som år 1487 utnämdes till länsherre på Gotland. På denna 
ö utrustade han en mängd kapare, med hvilka han i kriget 
mot lübeckarne 1509 tillfogade fienden stort afbräck och var 
sitt land till stort gagn, på samma gång som han genom det 
rika bytet från fienden samlade åt sig sjelf ansenliga skatter. 

Antagligen har Jens Holgersen, som så ofta hade gjort 
strandhugg på Östersjöns kuster och när som helst kunde 
vänta sig ett återbesök af lübeckarne, med hvilka han pröfvat 
så mången dust, ansett rådligast att på sätt som skedde 
befästa sig i sin nära hafvet belägna borg, och derföre uppfört 
denna massiva byggnad, som trotsat seklerna. Emellertid har 
man sig ej bekant, att borgen utstått någon belägring, ej 
heller är vid densamma fästadt något annat historiskt minne 
än det, att Severin Norbys tappre underbefälhafvare, Otto 
Stison, efter att hafva blifvit i slaget vid Bruncketofta sund 
tillfångatagen, här insattes.

Om Glimmingehus icke har något af synnerligt intresse i 
historiskt hänseende att uppvisa, så är det från konsthistorisk 
synpunkt desto märkvärdigare för den medeltidsarkitektur, på 
hvilken det lemnar ett så 
väl bibehållet prof.

Det »fasta huset», som är 100 fot långt, 40 fot bredt och från marken till gafvelspetsen håller 87 fot, är uppfördt af hård sandsten från Gisslehallar i närheten af Cimbrishamn. Hörnstycken, dörr- och fönsterfogar samt trappor äro af finhuggen, hvitgrå kalksten från Gotland. Gafvelrösten, tinnar samt de flesta takhvalf äro af blåaktig kalksten; takgesimser, skorstenar och några takhvalf af tegelsten. På östra gafvelröstets öfversta tinne ligger ett lejon med hufvudet mot Öster eller hafskusten. På vestra gafvelbröstet antages fordom ha stått en figur, som dock sedermera blifvit nedtagen. Den är huggen af ett enda kalkstensblock och föreställer en naken man med långt skägg, i
venstra handen hållande en klubba och i den högra en hare. 
Denna, såväl som byggnadens öfriga ornamentala figurer, hafva, 
med symbolers vanliga mångtydighet, gifvit anledning till olika 
tolkningar. Stenmannen fick, sedan han nedtagits från 
gafvelspetsen, i förstone sin plats invid trappan till ingången, innan 
han sedermera flyttades till den nisch, som synes i murens 
nordvestra hörn; de som då gingo ut och in i det gamla 
huset hade underliga saker att förtälja om den hemlighetsfulla 
stenfiguren. Så berättades det »att den dräng, som 
skulle bära upp säd i huset och satte sin mössa på 
vildmannens hufvud, alltid fann den liggande på marken vid sin 
återkomst.»

Byggnaden, som är fyra våningar hög, har blott en enda 
ingång från norra sidan. Till denna leder en trappa, och 
öfver dörren finnes insatt en sandstenshäll, på hvars midt 
man ser en harneskklädd man, stödjande sig på Ulfstandska 
vapnet, och på ömse sidor om honom tvenne qvinnor, i 
fotsida drägter, af hvilka den ena håller Braheska och den andra 
Trollevapnet. Derunder läses följande inskrift: »Anno 
domini mcdxcix annen sancte valborge dagh lade iak iens 
holgersen förste stenen i grundevalen i thet hus.»
Från yttre trappgången kommer man till en förplats,
betäckt med ett stickbågigt tunnhvalf, i hvilket
går på tvären en bred springa, hvarigenom ett groft
galler kunnat nedfällas för att afstänga vägen för en
inträngande fiende. Dessutom finnes i hvalfvet ett
fyrkantigt hål, genom hvilket skjut- och stickvapen
kunnat användas eller sjudande vatten nedgjutas
öfver fienden.

Till de öfriga våningarna leda massiva stentrappor,
öfvertäckta af tunnhvalf, i hvilka synas små
fyrkantiga öppningar, afsedda att begagnas
till skottgluggar. Från förplatserna ända upp
till öfversta våningen funnos talrör anbragta,
som vid ett fiendtligt anfall kunde tjena till att
underhålla en snabb förbindelse mellan försvararne,
som uppehöllo sig i husets öfra del, och de som
bevakade ingången och hufvudtrappan. Husets väggar äro
ytterst sparsamt försedda med fönster, om man så kan
kalla de skottglugglika öppningar, med djupa smygar,
hvarigenom solljuset nästan mödosamt intränger i de
dystra gammaldags gemaken. I tredje våningen finnes
i yttermuren midt öfver hufvudingången en öppning,
hvarifrån slagbommar, stenar m. m. kunnat nedstörtas
öfver ankommande fiender. Från denna plats leder en
dörr till det förnämsta rummet i hela huset. Detta
har tvenne korshvalf, två fönster åt norr och
ett på gafveln, till höger om det sistnämda en 
kamin. I fönstersmygarna hafva funnits stenskifvor
insatta, af hvilka tvenne äro utbrutna, men tre ännu
qvarsitta. Å den ena, en åttkantig röd kalksten,
finner man en ristning föreställande en riddare
i full pansarskrud, stödd på sitt slagsvärd och
hållande i högra handen Ulfstandska, i venstra
Brahevapnet. Deromkring läses: »Jak är en kempe
stark och stoor fra gulland jak till schone for
mcdlxxxvii». Orden i denna inskrift åtskiljas på
vanligt sätt med punkter, men derjemte finnas äfven
anbragta figurer mellan orden, en drufklase framför
ordet »kempe», en på rygg liggande sugga framför
»stark», en ros framför »stoor», en sittande hare
framför »gulland», en oxe framför »schone» och en
springande enhörning framför årtalet. I en nischformig
fördjupning uti muren till höger finnes en annan sten,
hvarå framställes jungfru Maria, klädd i en öppen
tröja och hållande på armen Kristusbarnet, som leker
med modrens lockar. Omkring henne synes en krans af
solstrålar och under Marias fötter den uppgående
nymånen. Ännu en tredje stentafla framställer den
korsfäste Frälsaren. Under korset ligger en hjelm,
ett harnesk, en hund och två korslagda benpipor;
på ena sidan knäböjer en man med blottadt hufvud och
hopknäppta händer, på andra sidan stå tvenne qvinnor,
af hvilka den ena håller den andra i famn. Möjligen
framställes här Jens Holgersen och hans båda hustrur,
af hvilka den lefvande håller den döda i sina armar.

Till fjerde våningen förer en brant trätrappa. Denna
våning består af ett enda rum, som aldrig haft
några mellanväggar. På norra sidan midtöfver husets
ingång är en dörröppning, på hvar sin sida om hvilken
framskjuta i afsatser
öfver hvarandra trenne kragstenar, på hvilka hvilar
en utbyggnad med korsverksväggar och kroppåstak,
hvars golfplan består af tvenne luckor. Antagligen
har meningen med denna inrättning varit, att
derifrån nedstörta tyngder öfver angripande fiender;
måhända har den ock varit afsedd för upphissande af
krigsförnödenheter. I denna våning äro mellan hvarje
fönsterpar tvenne fyrkantiga hål, som gå tvärsigenom
muren i en utåtlutande riktning och äro klädda med
bräder. Troligen hafva de varit begagnade för den
tidens långa smala kanoner, med hvilka man velat på
långt håll mottaga den angripande fienden.

I öfverensstämmelse med tidens åsigter om en stark
befästning var Glimmingehus anlagdt på ett lågländt
ställe. Med lätthet kunde genom uppdämning bildas den
lilla sjö, som fordom på tre sidor omgaf byggnaden,
hvilken mot söder skyddades af dubbla, med vindbryggor
försedda vattengrafvar. Den fiende, som i trots af
elden från kanonerna i öfversta våningen lyckades
framtränga till borgens murar, fann blott en enda låg
och smal dörröppning, genom hvilken han kunde inkomma
i den massiva byggnaden. Och från de ofvan liggande
våningarna väntade honom öfver denna ingång ett regn
af sjudande vatten, stenar och andra projektiler. En
gång inne i byggnaden, hejdades han af fällgaller
och slagbommar, och måste kämpa om hvarje trappsteg
under elden från de bestrykande skottgluggarna i
hvalfven. Sannerligen, den som ville med våld sätta
sig i besittning af detta urhålkade klippblock, han
fick vara beredd på att vända åter med blodig panna.

Se vi deremot på de beqvämligheter, denna byggnad
kunde ha att erbjuda som en daglig bostad, måste vi
antaga, att den tidens fordringar i det hänseendet
stodo betydligt tillbaka för vår tids. Men temligen
antagligt är ock, såsom nämdt, att Glimmingehus
företrädesvis, om ej nästan uteslutande, blifvit
uppfördt till ett försvarsverk under ofred och
således ej ger oss ett fullkomligt begrepp om den
tidens anspråk på det komfortabla. Detta synes ock af
en jemförelse med Örups och Bollerups fasta stenhus,
vid hvilkas inredning beqvämligheten blifvit betydligt
mera tillgodosedd. Att emellertid huset varit bebodt,
synes af spår efter stark eldning i eldstäderna. Men
det synes jemväl att man snart känt behofvet af
andra boningshus. På en teckning från 1600-talet
synes borggården alldeles kringbyggd af låga en-
och tvåvåningshus, som troligen erbjudit slottsfolket
bostäder, trefligare än de grå kasemattlika salarna
innanför slottets tjocka murar.

Numera begagnas den forna borgen som magasin, och
en smedja lutar sig mot dess norra mur. Det förr
omgifvande vattnet har torkat ut, och i stället
sluta sig en mängd på senare tider uppförda byggnader
tillsammans till en ringmur, som endast vid sydvestra
hörnet lemnar en öppen ingång till denna märkvärdiga
forntidsbyggnad från Christian den andres och Gustaf
Wasas minnesrika dagar.            

-mn.


Teckningar och drömmar.

Af -a -g. 

En afton vid brasan.

I skogsbrynet ligger nybygget. Djup och dunkel står
skogen der bakom. Solen lyser endast på granarnas
toppar, men dess strålar förmå ej genomtränga de
lummiga, nedhängande grenarna och nå ej marken, som
ligger i dunkel derunder. Djupt der nere ligger den
lilla underliga skogssjön. Stilla hvilar dess nästan
svarta vatten. Ingen flägt kan komma åt att krusa
dess yta. Ingen båt har glidit derpå, ingen metkrok
kastats deri. Sjön är ej riktig, vattnet är förgjordt,
den  är bottenlös, fastän blott få famnar vid. Der
vill ingen fiska, huru nära gården och huru beqvämt
till den än ligger.

Åt andra sidan är öppen utsigt. Der ligger en större
insjö. Björkarna stå skira och ljusgröna vid dess
strand, svajande med sina långa, mjuka, hängande
grenar, liksom
den högvuxna rågen svajar på tegen. I insjön ligga små
gräsrika holmar, dem alar kransa. Så synes nybygget
om sommaren.

Men nu är vinter. På spiseln fladdrar en väldig brasa,
så ljus att hönsen narrats att hoppa ned från vageln,
och gå omkring på golfvet och plocka.

Närmast spiseln sitter gamle far, med pipnubben
i mungipan, och spritar pärtor. Nära honom sitter
skomakaren, halte Erik, och beckar sin tråd, och
bakom honom synas mera dunkelt ett par personer,
sysselsatta med något slöjdande. Unga mor står vid
sängen, der hon nedlägger Lill-Antti till hans nattro,
utan att lyssna till hans ifriga försäkringar att
han alls icke är sömnig. Ungfar, gårdssonen, täljer
då och då ett spån ur yxskaftet, som han håller på
att slöjda, allt under det han pratar emellanåt med
honom, sonen från Storgården, han som skulle läsa
sig till prest, men se'n ändå bara blef målare; och
icke lär han väl just duga mycket dertill heller,
efter han aldrig åtager sig någon beställning, icke
så mycket som att måla ett resskrin. Ja, Gud vet hur
det ens må rätt vara med hans kristendom heller, han
hade ju varit rest till sjelfvaste påfven i Rom, och
dröjde der hela par åren. Men glad och lustig var han
alltid. I somras satt han flere dagar vid den lilla,
mörka sjön i skogen, med sina papper och penslar,
och kom se'n om aftnarna in i stugan, och prat och
sång blef der alltid, när han kom, fast karlarna nog
voro trötta af dagens arbete. Ingen krusade heller för
honom, eller låtsade anse honom för främmande, fast
somliga nog säga att han i staden hålles för herre.

Nu hade han kommit och begärt nattqvarter, och sade
att han i morgon ville gå att se hur lilla skogssjön
tog sig ut i vinterdrägt. I morgon skulle ock karlarna
ut på arbete i skogen; men nu var det vanliga skämtet
och pratet i gång kring brasan.

»Ja,» sade skomakar Erik och stannade med becktråden
halft utdragen genom lädret, »men har I hört
att det der folket, som far omkring och dansar på
hästryggarna, har tagit Backstugu-Majas nätta flicka
och fört bort henne med sig, fastän Maja gråtit,
så hon blifvit än vridnare i synen än annars?»

»Icke kan det vara möjligt,» invände målaren.

»Jo, de sade att flickan skulle få guldsydda kläder
och rent bröd alla dagar, ja till och med hvetebröd
om söndagarna. Maja skall ha gråtit som tokig,
säges det.»

»Gick hon då icke till länsman att anmäla saken?»
frågade målaren.

»Nå ja, hvad skulle han höra efter qvinfolksgnäll? Så
mente också sexman, som hon bad att komma med och föra
hennes talan hos länsman. Sexman fräste bara åt henne
och sade att hon var vettlös, som alla qvinnor, då
hon icke begrep att ju barnet skulle få mycket bättre
dagar, och hon sjelf så med. Hon skulle ju nu slippa
all omsorg för ungen, som hon nog hade haft svårt att
skaffa födan åt. Så gick Maja sakta tillbaka till sin
koja igen. Bäst var det väl ock. Ingalunda skulle
hon, fattigmaja, fått rätt mot de granna fruarna,
om hon gått fast ända till lagman.»

Unga mor hade nu stigit fram ända bredvid gårdssonen
och såg på honom, som om hon väntat på hvad han skulle
säga. Men han såg småleende på henne och sade: »Nå ja,
icke skulle unga mor Anna gjort som hopparfrun, hon,
som till och med ger åt björnen dess unge igen. Ja,
den sagan kunde väl ock tåla berättas,» och så log
han igen och drog munnen litet på sned och såg helt
lustig ut.

»Nej, Anders Johan, icke skall I nu igen retas om
den saken. Åhnej, låt nu vara dermed,» sade unga mor
förlägen, och drog sig halft bakom mannen.

»Hvarför är ni så brydd och förlägen?» frågade målaren
skrattande. »Nu blir jag nyfiken. Visst berättar du
historien, Anders Johan?»

»Nå, visst kunde man nu det,» menade Anders Johan,
och en skälmaktig min spelade kring munnen, men i hans
ögon låg någonting varmt och vackert. Åter blickade
han mot hustrun och log litet på sned, men såg så
tillbaka på målaren, blinkade smått åt honom med en
rolig min och höll handen vid munnen. »Visst kunde
man ju berätta, men si -- -- --»

»Voj,» säger gamle far, »hvad du allt är för en
pojke; borde ju dock re'n vara karl. Gift, som du re'n
varit sina fem, sex år, och till och med låts stå som
husbond för hemmanet. Visst borde jag ju kunna säga,
som haren säger åt sin unge: du har lika stora ögon
i hufvudet som jag; men Gud nåde honom, som vettet
felar! Hvem brukar väl tala om sin hustru, gosse du?»

Anders Johan ref sig litet bakom örat, täljde se'n
ifrigt några tag och började sedan smått brydd:
»Nå ja, hvad lär det nu? ...»

»Jo jo, aldrig blir det mössa af näfver. Vettvilling
har han varit, och så syns han bli,» sade gamle far
och runkade på hufvudet. Sådan var han också när
han skulle sta att få sig hustru. När han började
bli fullvuxen, tänkte jag: klok sadlar i tid, och
dåre se'n solen gått till hvila, och sade åt honom,
att jag ville tänka på en duglig hustru åt honom,
ty arbetet började bli mer än rätt ville medhinnas,
och många händer göra arbetet lätt. Men pojken svarade
som skatan: nog hittar jag sjelf biten åt mig. Ingen
mindre än nämdmans Anna hade han tänkt på och ville
ha. Ja, jag tror han var så uppsatt, att han rätt i
tysthet hade pratat för flickan. Nå, tok gjorde som
galen bad, och jag lät honom få sin vilja fram. Jag
tänkte, bättre måg vill nog nämdman ha, men se, ju
större troll, dess bättre lycka. Svårt arbete nog
hade talman att få föräldrarnas ja, men qvinnolist
går öfver all list, och flickan ville ha honom, och
hur hon drillade, så fick hon allt att gå i lås. Ja,
rik mäter med skeppan, der fattig knappt fyller
näfven, och far och farbror och morbröder ville alla
visa, att rikemans gåfvor äro förmer än fattigmans
håfvor och satte på brudtallriken, somliga ett får
och somliga till och med en ko. Godt bete fins på
holmarna, och öfverflöd af gräs på ängarna till
vinterfoder. Visst säger man, att husbonds öga gör
hästen fet, men husmors hand gör ock kon trifsam. Ja,
visst är unga mor just som litet högfärdig öfver sin
ladugård, och sannt är, att gick här förr ett par
kräk på höga ben, så går här nu en rad, så ståtlig
som en bröllopsskara.»

Sedan gamle far långsamt och betänksamt hade ordat
sålunda, sade sonen skrattande: »Si så der, far, nu
talar I sjelf långa ramsorna om henne, så ordkarg I än
annars ären. Men icke ärnar jag ju tala om hustrun,
jag kan väl annars berätta en saga om någon ung
värdinna.» Åter log han och blinkade förstulet
åt målaren.

»Ser I,» började han nu berätta, »det var en gång en
gård, som låg just i skogsbrynet, och på gårdsplanen
invid trappan lekte der lillgossen i sin stubbiga
skjorta, och radade grankottar, både röda och
bruna, på en sten i vattpussen, som låg qvar efter
regnet. Och så började han messa, sång skulle det
låtsas vara, och så sjöng han: Kossorna mina, snälla
och små, Fröken och Dockan och Frun och Perla och
Stjerna, kom hem, kom kom, så gör mors snälla kossor,
när hon ropar dem om qvällen.

Men värdinnan hon satt vid lillflickans vagga, just
så der ja, som unga Anna-mor nu sitter och vänder sig
alldeles bort från oss, och så sjöng hon så här med
fin qvinfolks-röst, just som jag nu:

Slumra, fagra, fina blomma, 
Slumra, snälla silfversyrsa. 
Göm små perlorna i asken, 
Knäpp se'n fast de fina locken. 
Ingen stygg i stugan stiger,
Ingen elak får ens nalkas. 
Gråben får ej gå på gården, 
Nalle ej ens nalkas nejden. 
Snälla ickorn, snabb och smidig, 
Får blott fritt kring vaggan vifta.

Den som mycket färdas, den vet mycket, men på hvad
vägar hittade du sådan klokskap, att du vet att hon
sjöng just så, din spefågel?»

»Åh far, om ej just då, så en annan gång. Menar I
att man ej hör många nya visor, allt som de sjungas,
än i stugan, än på vägen, än vid qvarnen, fast man
också ej låts märkat?» och så kastade Anders Johan i
smyg en hastig blick på målaren, just som han velat
se hvad denne tänkte. »Nå ja,» fortfor han åter,
»lillflickan hon somnade vackert. Nu skulle pojken
vagga och mor gick ut, men nog gläntade hon en och
par gånger på dörren, för att se om vaggan gick jemt,
och se'n går hon till stranden och sjunger och ropar
sina kor. Ja, visst låter det vackert om aftnarna
öfver nejden,» tillade han halfhögt vid sig sjelf,
just, som i tankarna, tycktes det.

»Ja, så komma kräkena alla så stolta gåendes, den
ena efter den andra, och tränga sig fram mellan alarna
på holmens
strand, och klifva fundersamt ned i vattnet. Mor
står och ser så märkvärdig ut och menar att Perlas
hufvud ser underligt svart ut öfver vattnet, men
så börjar hon gå uppför vägen. Nog komma de efter,
menar hon. Åhjo, nog komma de! Rätt värdigt vandra
de vägen fram, och glo bara litet emellan åt sidan
och jemka sig midt på vägen, fastän ingen kärra hörs
komma farande att ställa sig i vägen för dem. Mor
öppnar grinden rätt bredt, som för bröllopsfolk. Hvad
är det för en underlig en, som der lufsar fram bland
de andra? Hvad tycks? Sjelfvaste skogskungens son,
liten honungstuss! Just ej stor nu, men liten
blir väl stor, bara han får växa. Har sjelfvaste
skogsvärdinnan väl skickat en sådan underlig ko åt
mor? Och värdinnan undrar och hon signar! Men se,
nu blir hon i hast helt modig och öppnar en dörr,
dit hon knuffar in gästen och stänger om honom
igen. Modig och stolt vandrar hon nu för att äfven
stänga grinden. Men hvarför stannar hon på halfva
vägen? Hvad är det för en stor, svart, lurfvig massa,
som lufsar uppför vägen? Men nu är mor re'n helt morsk
och griper den hvassa yxan, som ligger på stocken. Hon
tyckes minsann ärna klubba sjelfva skogens fru. Men
björninnan reser sig, hon vankar framåt i
upprätt ställning, den unga värdinnan till mötes. Hon
stannar och ser så oändligt bedjande på henne,
och slår ihop ramarna öfver bröstet, under det hon
ger till ett skri, så skärande, så sorgligt, så
djupt klagande, att det skär rakt igenom den unga
qvinnans hjerta. Så stå de ett ögonblick och se på
hvarandra, björninnan med den bedjande blicken fäst
på qvinnan. Nå ja, -- hm -- mor tassar sakta bort till
dörren, der odjurets unge var instängd, och öppnar
den. Hon ärnar väl fånga skogens fru der inne, när
denna skall tränga sig in
till ungen, eller ärnar hon slå henne i hufvudet med
yxan när hon åter kommer ut igen. Åhnej, mor tycker
att det gör henne ondt om björnmamma, hon stiger bara
vackert ur vägen, och med snabb fart lufsar odjuret
med sin unge förbi det underliga skogsvattnet, som
ligger der och drömmer mellan granarna, bort in i
djupa skogen. -- Ja, ringa dem nu och spåra dem nu
hvem som kan. Nog äro de nu sin kos och i godt förvar.

Karlarna komma hem, åkern är skuren och dagsarbetet
slutadt. Lill-Antti står på trappan och är mycket
märkvärdig och berättar underliga historier så godt
han kan. Men björninnan springer fri i skogen med
sin unge. Ja, så var den sagan slut, men dansarfrun
hon var af annan ull, hon, -- icke var hon så der
blöt mot menniskobarnets mor som unga värdinnan på
nybygget mot björninnan.»

Men unga värdinnan steg upp från pallen der hon suttit
och till natten iklädt Lill-Stina en mjellhvit liten
skjorta, och tvättat och gnidit henne, så att hon
glänste i synen. Nu bar hon fram henne till mannen,
der de sutto kring spiseln och sade med strålande
ögon: "Se, en sådan hade dansarfrun visst aldrig egt,
derföre hade hon makt att neka!"

En liten stund blef det helt tyst i stugan, men
snart steg målaren upp, lade lätt sin hand på
den unga modrens och sade: »I morgon far jag
till Backstugu-Anna, och vill hon, så far jag
med henne till länsmannen och anmäler om flickans
bortförande. Visst skall hon få sin flicka igen,
det ansvarar jag för.»

»Hm,» menade Anders Johan och tog sig bakom örat,
»kanske skulle jag komma och skjutsa; nog kan arbetet
i skogen stå till, en dag alltid.»


Det nordligaste boningshuset i verlden.


De svenska polarfararnes boningshus och observatorium vid Mosselbay (79º 53' N. L.). 
(Efter ett fotografi af Dr. Envall.) 

Ofvanstående träsnitt lemnar oss en afbildning af det hus, som den senaste svenska polarexpeditionen uppförde vid stranden af Mosselbay, på Spetsbergens nordkust och som, beläget nordligare än något annat boningshus i verlden, vid takresningsfesten den 8 September 1872 erhöll det betecknande namnet Polhem. Det var här expeditionen tillbragte de långa mörka vintermånaderna 1872-1873 och möjligen kommer samma ställe äfven i en framtid att blifva ett vinterhemvist för vetenskapens pionierer i den höga norden. Den senaste internationela meteorologiska kongressen i Wien bragte nämligen allvarligt på tal nödvändigheten att på Spetsbergens nordkust upprätta ett beständigt 
meteorologiskt observatorium, ett förslag, som med den praktiska betydelse, de meteorologiska forskningarna på senare tider vunnit, helt säkert inom få år kommer att realiseras -- af främmande nationer eller af nordens folk, det veta vi ej. 

Omgifningarna äro, som vi se, icke inbjudande, ödsligare till och med än på flesta andra ställen af Spetsbergens kuster. De magra klapperstensfält, som omgifva Mosselbay, lemna nämligen om sommaren ingen näring åt den vackra blomsterskara, som den fyra månader långa polardagen framkallar till och med på ställen belägna ett tiotal mil längre mot norden, och under vintern hafva stormarna fritt spelrum på dessa vidsträckta slätter, hvilka derföre ej heller under denna tid beklädas med vinterlandskapens prydnad, ett rikt och varmt snötäcke. En af de lappar, som åtföljde expeditionen, betecknade ock sin vistelse der uppe med orden: »då jag var med i den mörka och kalla verlden.» Mot den var det i Lappland ljust och varmt! 

I stället är Polhems belägenhet som meteorologisk observationsstation mycket gynnsam, och dess af tredubbel plank, med mellanlag af förhydningspapp förfärdigade väggar erbjuda vetenskapsmannen ett varmt och rymligt vinterhem och den trefnad, som alltid är ett nödvändigt vilkor för en längre följd af noggranna iakttagelser. Den senaste polarexpeditionen hemförde äfven härifrån en rik vetenskaplig skörd, bland annat en oafbruten följd af noggranna meteorologiska iakttagelser, den första från de norr om Europa belägna polarländerna. Nedanstående tabell ger oss en bild af klimatet der uppe och visar att det, till följd af hafvets inverkan, i sjelfva verket ingalunda är så strängt, som mången torde föreställa sig. 

                Medeltemp.     Maxim.    Minim.

1872 September  -  6,7         -  8,7    - 29,6.
     Oktober    - 12,6         -  0,6    - 27,2.
     November   -  8,2         +  2,6    - 19,5.
     December   - 14,5         -  3,4    - 26,6.
1873 Januari    -  9,9         +  3,6    - 32,4.
     Februari   - 22,7         +- 0,0    - 38,2.
     Mars       - 17,63        -  0,4    - 38,0.
     April      - 18,12        +  0,2    - 32,6.
     Maj        -  8,2         +  3,6    - 19,4.
     Juni       +  1,11        +  9,4    -  3,9.


Polhem, Gladan och Onkel Adam infrusna i Mosselbay. 
(Efter en fotografi af Dr. Envall.) 

Vi hafva nämt att den ifrågavarande öfvervintringen var den första öfvervintring af en vetenskaplig expedition på Spetsbergen -- den var äfven, med undantag af den senaste amerikanska polarexpeditionens öfvervintring norr om Smith Sound under kapten Hall, den nordligaste öfvervintring, som någonsin egt rum. Deremot hafva fångstmän åtskilliga gånger, frivilligt eller ofrivilligt, tillbringat vintern vid Spetsbergens kuster, ehuru, så vidt man känner, alltid på ställen belägna sydligare än Mosselbay, och det är högst märkligt och lärorikt att följa de öden, som drabbat dem. 

Redan i början af sextonhundratalet sökte man, ehuru förgäfves, förmå några hvalfångare att öfvervintra på Spetsbergen, och man förde till och med till döden dömda brottslingar dit upp i afsigt att förmå dem till öfvervintring derstädes mot löfte om nåd. Men trakten syntes dem så afskräckande, att de föredrogo utsigten till död för skarprättarens hand i eget hemland. Under denna hvalfångstens gyllene tid, då ända till 18,000 hvalfångare på en gång kunde under sommaren vara samlade vid hamnarna å Spetsbergens nordvestra hörn, hände det dock flere gånger, att förlista eller af sina fartyg öfvergifna båtbesättningar blefvo qvar öfver vintern. Det första på detta sätt qvarlemnade parti bestod af nio man, hvilka slogo sig ned i Isfjorden och alla omkommo under vintern. Ett tiotal år senare, 1630, qvarlemnades en båtbesättning af åtta man. Genom en af deltagarnes, Pelhams, berättelse känna vi deras öde fullständigt. Utan mat, varma kläder eller någon annan utrustning än den eget mod och rådighet kunde anskaffa, uthärdade dessa, i några af hvalfångare i Isfjorden uppförda brädhus, lyckligt den långa vinternatten. Födan anskaffades genom jagt, men var ofta så knapp, att man måste förtära qvarlefvor af hvalar, som fångats under förra sommaren. 

Berättelsen härom förmådde holländarne att trenne år senare, 1633, qvarlemna sju frivilliga vid Amsterdam-ön (79° 45' N. L.). De återfunnos alla följande sommar lefvande och friska, hvaremot fyra andra fångstmän, som samma år öfvervintrade på vulkan-ön Jahn Mayen, belägen mellan Spetsbergen och Island ungefär vid Nord-Caps breddgrad, alla omkommo af skörbjugg. 

Detta oaktadt försökte sju frivilliga åter att följande året öfvervintra vid Spetsbergen. Men denna gång funnos 
alla döda af det fartyg, som följande vår sändes upp för att afhemta dem. Polarländernas pest, skörbjuggen, hade redan innan Februari månads utgång, då deras dagbok slutar, skördat trenne offer. Huru länge de öfriga öfverlefde sina kamrater, känner man ej. 

Senare hafva ryssar eller rättare finnar från Archangelska guvernementet upprepade gånger och ofta under en lång följd af år öfvervintrat på Spetsbergen och som det tyckes i allmänhet lyckligt, ett förhållande, till hvilket en härdig, vid ett ensamt och mödosamt lif van kroppskonstitution, bad, lämpligt vald föda och en på stället bryggd rysk maltdryck, benämd kvas, företrädesvis tyckes hafva bidragit. Utrymmet tillåter oss för öfrigt icke att närmare uppehålla oss vid deras öfverhufvud taget föga kända fångsthistoria. Vi vilja endast erinra om de fyra matroser, som 1743 blefvo qvarlemnade på en ö vid Spetsbergens sydostkust, utan mat, skjutgevär eller annan utrustning, och som detta oaktadt alla, på en enda när, sex år derefter återfunnos vid lif och helsa, samt om Starastschin, som, enligt hvad det påstås, vistats trettiosex vintrar i Isfjorden. 

För det närvarande drifves fångsten vid Spetsbergens kuster nästan uteslutande af norrmän och endast om sommaren. De började dock med öfvervintringar, den första 1822, som gick lyckligt. Försöket förnyades 1823 med förlust af trenne man, och 1825, då fem man omkommo. Ytterligare finnas några ofrivilliga öfvervintringar af norrmän antecknade, vid hvilka skörbjuggen merendels endast skördat några få offer. Ett undantag i detta hänseende bildar vintern 1872-1873. Flere fångstfartyg blefvo såsom bekant hösten 1872 af is hindrade att återvända, i anledning hvaraf tjugu man nödgades till öfvervintring, tvenne i ett tält vid Greyhook, de öfriga i ett af det svenska bolaget i Isfjorden, ungefär 13 svenska mil söder om Mosselbay, uppfördt, med proviant rikligt försedt hus. Detta oaktadt dukade alla under för »sjukdomen», såsom skörbjuggen i fångstmännens efterlemnade journaler kallas. På denna sjukdom när är Spetsbergens klimat väl ett af de friskaste på jorden -- i synnerhet prisas sommarluften såsom ytterst helsosam. Frossor, febrar, katarrer m. m. saknas fullständigt, och några arktiska entusiaster hafva derföre äfven föreslagit att under sommarmånaderna upprätta en helsovård-anstalt i någon af fjordarna på Spetsbergens vestkust. 

A. E. N. 



Pile-Gustaf.

Något om en skräddares hjerteqval. 

Teckning af Isidor Palm.

Farsgubben skulle ha en ny väst, en varm väst, en lång
väst, en riktigt präktig väst, och »moran» hade just
präntat detta i Pile-Gustaf, skräddaren, som satt på
bordet och sydde. En liten bit ifrån honom satt Pella
i väfstolen, och hon trampade och smällde på, så att
det stod herrliga till. Solen sken in i kammaren och
värmde skräddaren på ryggen, och han mådde så godt som
någonsin en skräddare i denna verlden kunde må. Nu
hade väl hans blickar både i kyrkan och annorstädes
ofta hvilat på Pella, den nätta hemmansdottren;
men hennes ögon hade aldrig varit klarare, eller
hennes kinder rödare, än just på denna dag. Må det
derföre vara förlåtligt, om han bakom morans rygg ofta
sneglade bort till den granna tösen, under det han
slet och drog i tråden, så att det var ett riktigt
underverk att den kunde hålla. Den värme han kände i
ryggen hade hastigt spridt sig till venstra sidan, der
det började picka och bulta med en dundrande fart, och
det blef plötsligen så fullt inom hans smala bröst,
att han ovilkorligen, för att undslippa en qväfning,
var tvungen att draga en djup suck. Pellas blonda
hufvud flög dervid åt sidan och strålarna från hennes
blåa ögon föllo precis på den punkt, der den lille
skräddaren satt. Det lag ett leende i de strålar hon
sände, och dervid for skräddarens mun upp mot öronen;
men Pellas uppmärksamhet var genast på väfven igen,
och hon slog till skytteln, så att den dansade långt
fram på golfvet. Som en afskjuten pil var Pile-Gustaf
efter den, och innan Pella hann komma ur väfstolen,
hade hon skytteln i sin hand. Derpå gjorde skräddaren
ett hopp och lät sina smala och sneda ben hvirfla i
luften och satt åter på bordet igen, innan någon i den
låga kammaren ens hann räkna till fyra. Nu skrattade
Pella och tonen i detta skratt var så lockande, att
om det gällt lifvet, så hade den syende ungersvennen
icke kunnat låta bli att stämma in.

»I gör er för stort omak, Pile-Gustaf,» sade hon.

»Det vet jag visst,» och nu for han med händerna genom
sin tupé och lutade sitt stora hufvud behagligt på
sned; men när moran vände sig om och såg på honom,
så satt han så stillsamt på långbordet, som om han i
detta lifvet endast varit till för att få farsgubbens
väst riktigt präktig och bra.

»Det är ett rart tyg,» sade skräddaren, »men så har
I också sjelf väft det, mor Karna. Klockarmoran fick
sitt hvarken så varmt eller så jemnt i färgen.

Mor Karna myste. Hon visste att hennes väfvar kunde
stå sig vid hvilken jemförelse som helst, och hon
lät spinnrocken gå med oförminskad fart.

»Det här blir en väst som heter duga,» återtog
skräddaren, som möjligtvis fann sin fördel vid att
stå väl hos matmodren i huset hvilken han också
visste hade makten der.

»När de blanka knapparna komma i, så går den nock an.»

»Jag gör också en fason på den, så att den icke
kommer att skämmas för sig. Nå ja, när en har lärt
ut i staden, så kan en också något!»

»Pile-Gustaf har allt rest mycket, han!» sade Pella.

»Jo säkert! Jag har varit med om litet af hvarje;
öfverallt in Schweden har jag gewesen och i Tyskland
med, om det kniper. Sprecken Sie deutsch? Was ist
das? Schöne Mädken, ah!»

»Åh min tid, så han kan tala!»

»Etwas!» Och skräddaren log, så att ögonen endast
syntes som en liten svart strimma.

»Nej, I skall tala så att en kristen menniska förstår
er,» sade Pella, som åter sände de blåa strålarna
bort till honom, och skräddaren lade handen på sitt
hjerta och gaf henne en blick, i hvilken han sökte
tolka att han ville vara hennes lydige slaf.

Pella nickade mot honom och smällde sedan lustigt i
väfven; men efter en liten stund såg hon åter bort
till honom.

»Jag tror det är förgjordt i dag, nu gick en tråd
itu igen,» sade hon och fingrade bland sylfven och
gjorde knut på knut, och skräddaren såg på hennes
fagra ansigte och fann att han med henne skulle
kunna lefva ett himmelrike på jorden. Aldrig hade en
flicka sett skälmskare ut än Pella i denna stund,
hon tittade bort till Pile-Gustaf och mente tro på
att någon sett på henne med onda ögon, när hon denna
dag satt sig till arbete.

»Inte har jag minstningen gjort det,» svarade han
och spetsade munnen som vore han färdig att när som
helst ge henne en kyss. Pellas rosenläppar drogo sig
nu också helt plötsligen samman, hvarpå de hastigt
blottade de hvitaste perlor, och den lille skräddaren
svor i samma stund inom sig att, hända hvad som
helst, så skulle hon med det snaraste få del af det
tillstånd, hvari hans hjerta blifvit försatt.

Nålen flög mellan hans fingrar som om de varit vingar;
han ville visa henne hvad han dugde till, och han gaf
sig blott tid att en och annan gång luta hufvudet på
sned, hvarvid håret föll ned öfver hans ena axel,
under det han gjorde ett älskvärdt försök att se
oemotståndlig ut.

Att en ung, berest man, som han, skulle kunna få
den rika hemmansdottren, derom hyste Pile-Gustaf
lyckligtvis icke
det ringaste tvifvel, och med stort nöje tänkte han
på de två stora silfverbägarne som stodo i skåpet
vid bordsändan, på de fyrtio tunnland odlad jord,
som bredde sig ut framför fönstret der han satt, på
de smällfeta korna inne i fähuset och på oxarna och
hästarna ute på åker och äng. Hjertat svällde i hans
bröst, och den lille skräddaren från »Pilekärret»
kände sig just karl till att så godt som någon kunna
bli herre öfver den egendom, till hvilken Pella var
ensam arftagerska, när de gamle en gång skulle
falla ifrån, och härunder bultade hans hjerta med
allt starkare fart. Ja, han hade väl sett vackra och
nätta flickor både in- och utrikes, han hade sett dem,
och han erkände sig icke ha varit en känslolös stock;
men Pella var dock den oemotståndligaste af dem alla,
och han sände henne den ömmaste blick han förmådde,
skar till ett knapphål och sjöng:

»Hur svenska stålet bi-iter, 
Kom låt oss pröfva på! 
Ur vägen, mo-o-oskovi-iter! 
Friskt mod, I gossar blå!»

Och han kände sitt sinne nu så lifvadt, att han
tyckte det endast döden kunde skilja honom från
Pella. I detsamma gick moran ut för att se till
pressjernet. »Nu eller aldrig,» tänkte han, gled som
en ål ifrån bordet och föll på knä framför väfven
der Pella satt.

»Huldaste engel, jag kan inte lefva utan dig,» sade
han och fattade Pellas lilla solbrända hand, »jag
släpper den inte förrän du lofvar att den blir min."

»Är han då alldeles tosig?» sade Pella och skrattade högt.

Men Pile-Gustaf såg i taket och som han en gång på
sina resor vid ett par sällskapsspektakler hjelpt till
att ändra och laga både nämnbara och onämnbara plagg,
så hade han från scenen lärt ett och annat, som han
nu drog nytta af, och han fortfor: »O, jag skall
göra dig så lycklig, min kärlek är gränslös! Säg
ett litet blygt »ja» på att du vill bli min! Ja,
jag vet att jag är djerf,» fortfor han och slog sig
för bröstet, »att du är rik och jag är fattig; men
kärleken jemnar allt! Jag har läst i dina blickar
och uppmuntrande leenden. . .»

»En kunde väl inte annat än skratta, när en såg honom
sitta på bordet och vända ut och in på ögonen. . .»

»Gud trösta mig för honom,» sade nu morans röst från
dörren, »är menniskan då alldeles från vettet? Hvad
är det han trodar för slag? Tror han vi skulle ge
våran dotter till en sådan ynkerygg?»

»Ynkerygg!» skrek den lille skräddaren och studsade
upp från golfvet som en boll.

»Seså, bär sig inte till som en stolle! Ja, min gonn
trodde jag inte Pile-Gustaf bättre än så! Och du,
Pella, tänker väl inte fara åstad med en sådan? Hvad
skall det bedo, att du håller en i näfven?»

Huru nu Pella fick sin hand lös från den lille
skräddaren och han fick pressjernet fatt i stället,
visste han icke rätt; men han var fullt medveten om
att han sprutade vatten
på västen som om han varit en lefvande vattenkonst,
och att han dängde pressjernet i bordet så att det
knakade i alla dess fogningar. När hans känslosvall
något stillat sig, sade han:

»Jag har väl inte gjort något brott heller?»

»Låt oss inte tala om'et vidare, Pile-Gustaf! Men så
mycket kan jag säga er: för gräbban här kommer det
snart att drickas ja-öl i huset.»

Pella släppte af båda tramparna och reste sig till
hälften upp ur väfstolen.

»Nej, sådana här upptåg är jag ked åt!» fortfor
moran. »Det kan också komma någon som är långt mindre
att fördra än Anders Larsson. . .»

»Vill I tvinga ert barn att äkta någon hon inte vill
ha?» sade Pile-Gustaf, som kände en ny känslostorm
i annalkande.

»Det är bara jag som sträfvat emot, för far vill
det jag vill; men nock kunde Pella gjort ett bättre
gifte. Åh nej, hvad gräbban angår, så vet jag visst
att hon går villigt i brudstolen,» och moran såg
bort till Pella och skräddaren gjorde så med, och det
steg klara rosor upp på hennes kinder och ett blygt
småleende låg på hennes läppar.

Derpå gaf moran en vink om att i fall farsgubben
finge nys om hvad som nyss hade skett, så skulle det
för Pile-Gustaf kunna bli handgripliga och kännbara
följder, och det unnade hon honom ändå inte, eftersom
han i det hela var en skicklig menniska och västen
just hade blifvit sådan hon ville ha den.

»Jag önskar inte att min värste ovän kände det jag
känner! Det blir min död!» Och Pile-Gustaf drog tre
djupa suckar och lemnade västen ifrån sig, jemte
alla de förhoppningar, som denna dag hade fyllt hans
själ. Men Pella fattade vänligt hans hand; utan hans
knäfall hade mor hennes kanske aldrig kommit att
tänka på att hon kunde »fara åstad» med en sämre
man än Anders Larsson, och på så vis skyllde hon
Pile-Gustaf ett hjertligt tack för sin lycka.

»Jag kan aldrig slita din bild ur mitt bröst,» sade
han och gick med långa steg ifrån henne och rakt bort
till en djup damm; der speglade han länge och väl sitt
stora hufvud. Men vid midnattstiden kom han lyckligt
och väl till sitt hem, utan en enda våt tråd på sin
lilla kropp.

*

Knappast ett år härefter såg man honom med en
beundransvärd sinnesstyrka dansa polkett på Pellas
bröllop, och för hvem som ville se honom lutade han
sitt pomaderade hufvud på sned, och för hvem som
ville höra honom försäkrade han att detta var det
roligaste bröllop han varit med om.

Vid ett sådant tillfälle slog bruden honom leende på
axeln. »Det tycker jag med,» sade hon, och frågade
sedan skälmskt, hvar månne han nu bar hennes bild?

»Sprecken Sie deutsch?» svarade han och flög som ett
yrväder kring rummet, och hvar han for fram kändes
ett starkt doft af citron och lavendel.


Romerska bilder.

Scener från gatan.

Steg för steg idel ruiner, öfverallt minnen från förgångna
tider, som stympade resa sig ur den gamla jorden --
man tröttnar äfven på detta, man längtar efter en bit
af lefvande lif, der menniskor röra sig, der glada
röster ljuda. Kom då!

Vi gå förbi Marcelli teater, en forngrå vittrad
rundbyggnad, som nu blifvit ett tillhåll för tjufvar
och lösdrifvare. Dubbelraderna af hvalfbågar med
doriska och joniska pelare tala ännu om förgången
prakt; men parterren är förvandlad till ett slags
bazar med skräpbodar och verkstäder, der företrädesvis
smeder och kopparslagare drifva sitt larmande
handtverk. Här står en barberare midt i solbaddet,
sysselsatt att med rakknifven misshandla en bonde,
medan han för de kringstående berättar att han för
en timme sedan med samma
händer tvålat in kardinal Antonelli och knäböjande
rakat den helige fadren och derföre erhållit full
absolution för lifstiden. Allt detta säger han för
att lugna ett dussin andra smutsiga kunder, och, för
att de icke skola bli otåliga och löpa bort till hans
granne midt emot, intvålar han dem alla på en gång.

Låt oss gå vidare, lika godt hvart slumpen för oss:
öfverallt finna vi något att se. Här är Piazza di
Rotondo, hvarifrån vi kunna se Pantheon höja sina
väldiga former; der är Campo di fiore, Blomstertorget,
med det s. k. Rafaelska huset. Här, under konstens
gyllene tid, under Leo X:s märkliga påfvedöme,
var det som Rafaels lärjungar och vänner tidigt om
morgnarna ströfvade omkring och sökte sköna modeller,
sköna blommor och fåglar. Allt fanns der; frukter
och blomqvastar, ståtliga tärnor från Trastevere,
om hvilkas former och färger den Umbriska skolan
lemnat så talande vittnesbörd. Der gick den vilde
Giulio Romano med sin stora apenninerhund och Giovanni
da Udine, som i de vatikanska loggierna målat de
underbara guirlanderna af frukter och blommor och de
sällsamma arabeskerna deremellan. Här, på Campo di
fiore, fann han lämpliga ämnen för sin egendomliga
pensel.

Här var äfven under långliga tider ett tillhåll för
improvisatörerna, dessa idkare af en talang, som förr
var så allmän i de sydliga länderna och som till och
med skapade en traditionell poesi. Men den tiden då
Bandettini på stående fot diktade sina qväden är nu
förbi som mycket annat, och njutbara improvisationer
höra numera jemväl i Rom till sällspordheterna.

Nu gå vi framåt gatan S. Eustachio. Der möter oss
plötsligt ett tåg med facklor. Allmän tystnad, alla
falla på knä och ropa: il bambino! il bambino! Bambino
är Kristusbarnet från Ara Coeli, som mot betalning bäres till
en sjuk, för hvilken andra presterliga händer redan
hålla sista smörjelsen i ordning.

Vi taga till flykten för dessa bedröfliga
upptåg. Ut i det fria, ut till stadens sköna
omgifningar. Eftermiddagssolen sänker sig mot
horisonten, i brännande färger kläder sig redan den
vidsträckta campagnan; i fjerran glänser Soractes
snöiga hufvud. Nu är det skönt att sitta under en
osterias löftak, läppja mörkrödt vin och se det
hemvändande landtfolket draga vägen framåt.

Hvilka måleriska gestalter!

Der sitter på en torr hästkrake, klädd i en nött
getpels och väpnad med en lång lans, en svartskäggig
campagnuolo (landtman), som drifver framför sig
sina grofbyggda hästar. Med dem blanda sig de tunga
bondkärrorna med sina bredhornade grå oxspann. Helt
täck -- hon påminner oss om en tafla, som vi sågo i
barndomen, föreställande flykten
från Egypten -- är den unga albaniskan på
den mjölkhvita åsninnan, som muntert trafvar
framåt. Mellan högt uppstaplade fruktkorgar sitter
den unga qvinnan med sin oklanderliga byst och
nackens ojemförligt sköna böjda linie. Nu hopräknar
hon vinsten af sina försålda grönsaker, medan det
yngsta barnet hvilar vid hennes bröst och den unge
brune gossen hurtigt springer vid åsnans sida.

Men under tiden har det blifvit lif och rörelse
utanför den vid vägen liggande osterian. Under den
skuggande vinrankan finna vi samlad en skara unga
män, kraftiga, muskulösa gestalter, med ledig drägt
och vårdslös hållning, nakna bronsbruna armar och
bröst -- dagdrifvare från riono toscano (toskanska
qvarteret), åkare, vallfärdande från landet samlas
här för att hvila eller roa sig.

Lifliga utrop, blixtsnabba rörelser, då och då ett
sorl som af en hotande storm!

Unga romare, spelande à la mora.
(Teckning af Henri Regnault.)

De unga männen sysselsätta sig med ett af romarnes
älsklingsspel: à la mora, ett ord, som motsvarar
begreppet dröjsmål. Spelet beror emellertid uteslutande på en snabb
hand, ett snabbt öga och en snabb tunga; det är
ett spel, som endast kan roa italienare, men här
är det också ett favoritnöje, ehuru italienarne
visst icke äro okunniga i snart sagdt hvilket spel
som helst. Mora-spelet är mycket enkelt, men håller
deltagarnes uppmärksamhet utomordentligt spänd och
eggar dem till det yttersta. Det består uti att
hastigt sträcka ut högra handen mot sin medspelare
med ett, två eller tre finger tillbakalagda. Den
andra handen markerar vunna points. Motspelaren
har nu att ögonblickligt räkna antalet framräckta
fingrar och lika fermt ange det rätta. Den blixtsnabba
hastighet, hvarmed handen framkastas, den ytterliga
uppmärksamhet, som fordras för att ej misstaga sig,
de lifliga rörelserna göra att båda vexla sina ord i
ett slags staccato. Både de deltagandes och åskådarnes
miner lifvas och vexla oafbrutet under det spelarne
med flämtande
röst  och  ett egendomligt   torrt   strupljud  ropa
sina points: »Du'! Quattre! Un! Tre! Cinq!
Lifvade af detta nöje, som lika ofta urartar till farliga tvister, då misstag
äro lätt gjorda och   lätt   bestridda,  intaga  de
spelande  de  mest olika ställningar och grupperingar, hvilka i sin helhet få en
karakter af   
vild skönhet. Detta spel är mycket gammalt. Man
påstår att romarnes förfäder spelade mora då de
belägrade Syracusa. Man talar till och med om en
grekisk basrelief, hvarå den modige Achilles i Nestors
närvaro besegras i mora af den kloke Odysseus.


Visborgs slott.

Vanskligheten af menniskors verk och kontrasten mellan
forntid    och
nutid stå mångenstädes i Visby tecknade med starka
och rörande drag; men allra klarast fattar man denna
kontrast vid åsynen af de få qvarstående murstyckena
af Visborg. Ett qvarter af anspråkslösa boningshus
och små kojor utbreder sig nu -- i stadens sydvestra
hörn, på den höga åsen öfver hamnen -- der »det
stora, starka och herrliga Visborg» (såsom det
heter i Rhyzelii »Sviogothia munita») fordom
tronade. Det höjde der sina grofva, till en del af
nästan cyklopiska block byggda murarEn  del   
af murarna  har ända till 14 alnars
tjocklek.   Den i allmänhet ofantliga murtjockleken
visar, att slottet från början varit ämnadt att
försvaras mot och med eldvapen., sina många
torn med de betydelsefulla namnen »Kik-ut», 
»Sluk-upp», »Blacken», »Smale Henrik», »Segeltornet»,
»Mynttornet», »Katapult- (Kastmaskins-) tornet»,
m. m., och sina många batterier med namn efter
»Konungen», »Drottningen», »Amiralen», o. s. v.

Der kojorna nu stå sammankrupna, hade slottet sin inre
och yttre borggård, sin »borgstuga» eller riddarsal,
sin »frustuga» (sedan »stora våningen» kallad),
sin kyrka, sitt ränteri, sitt tyghus, sin »lange
linie»,   sina   visthus,
sina köks- och fruktträdgårdar samt »pomerantzhus»,
sina väktaregångar och löngångar!

Fiendehand, tidens tand och framför allt en förfärligt
långt drifven stats-egennytta hafva beredt åt detta
slott en så grundlig förstöring, att till och med
spåren af dess vidd och utsträckning blifvit å marken
utplånade, hvadan man å gamla kartor i Stockholms
och Köpenhamns arkiver
måste   söka   sig   kunskap   om   slottets
grundritning Se Brunius, Gotl. Konsthistoria, I., s. 299-312,
och Bergman, Gotl. o. Visby i taflor, s. 51-55..   --
Om Visborgs anläggning må följande meddelas:
År 1411, vid Olofsmessan, kom unionskonungen
Erik af Pommern till Visby med en stor skara af
krigsfolk. Staden var då väl befästad med torn,
murar och grafvar, och tycktes icke behöfva något
vidare skyddsvärn; men Erik beslöt dock att här
anlägga ett slott, från början ämnadt, såsom det
snart visade sig, till en tillflykt för honom sjelf
samt till ett våldets och förtryckets näste. Med
möda utverkade han sig af rådet och borgerskapet
rättighet, att å stadens grund och inom dess murar
få göra denna anläggning. Borgérskapets aningar om
oråd och olycka insöfdes af den falske konungens
försäkringar och löften. Den 1 Augusti ofvannämda år
-- »Petri fängelses dag» -- lade Erik grundstenen till
det slott, som sedan blef, i så många hänseenden, ett
fängelse för stadens och landets frihet och lycka. Den
2 September utfärdade han, för att lugna borgerskapet,
ett öppet bref, hvaruti han bekräftade stadens alla
privilegier, och lofvade att hvarken stadens folk
eller främmande köpmän skulle någonsin komma att från
slottet lida intrång eller skada: tvärtom skulle hans
embetsmän på slottet i allt befrämja borgerskapets
bästa. -- Snart blef uppenbart, hur illa dessa löften
höllos.

Visborgs slottsruin.
(Teckning af C. S. Hallbeck.}

Trued Hase, som fått ön i förläning, hade före
sin död 1437 medhunnit uppbyggandet af det inre
qvadratiska hufvudverket i sjelfva sydvestra hörnet
af staden. Nyssnämda år



--  tvenne   år  innan Erik blef afsatt i Sverige
och Danmark
--  nedsatte sig denne föraktlige konung på Visborg,
och förtryckte  derifrån på mångfaldigt vis  både
staden och landet. Han   omgaf  sig   ej   blott   med
en seralj af vackra qvinnor, bland   hvilka   den
fagra  Cecilia i krönikan är särskildt omtalad,   utan
ock med en   sammanrafsad flock af tyska fribytare,
som skadade Sveriges handel och oroade dess kuster,
och hvilkas vinst han delade -- allt tidsfördrif, om
hvilka Lagerbring   anmärker,  att  »de kunna passa
i en roman, men äro en stor uselhet i historien».
-- Sedan Erik blifvit angripen af   Carl   VIII
Knutson,   och   genom   en   svekfull dagtingan
undgått  den  öfverhängande faran, öfverlemnade
han år 1449 Visborg åt danskarna och flyktade till
Pommern.   Af konung Kristiern I blef ön nu mot en
ansenlig penningsumma förpantad   till   Olof  Axelson
Thott,  som der till sin död 1464 idkade sjöröfveri.
Han efterträddes af sin broder Ivar Axelson, som till
en början var Kristierns höfvitsman, men som snart
uppträdde fiendtligt mot både Danmark och Sverige,
och som sträfvade   att   på   ön   bilda åt sig
ett litet sjelfständigt sjöröfvare-rike.   Ivar lät
betydligt utvidga och förstärka Visborg. Han  blef
1487 fördrifven af konung Hans, som lemnade ön i
förläning  åt den  tappre  amiralen Jens Holgersen
Ulfstand, hvilken under sin tid, 1487-1509, med nya
befästningsverk fullbordade   den   slottsbyggnad,
som   pågått   i nära  100 år, och   som   slutligen
långs   med   hamnen sträckte sig mer än 250 alnar
och åt landsidan ungefär lika mycket.

Stort var det förtryck, som de danske läns-männen
och deras underordnade från Visborg utöfvade mot
stadsborna och allmogen. Vi påminna här endast om det
s. k. »landsköpet» eller »kungens köp», hvarigenom
allmogen tvangs, att till slottets eller kungens
behof, som det hette, lemna sina varor mot ett af
länsherrarna godtyckligt bestämdt pris, och med dessa
varor drefvo sedan desse och deras tjenare en mycket
lönande handel; samt om det s. k. »herregästeriet»,
eller att allmogen skulle utan ersättning underhålla
länsherren och hans följe, när han reste inom ön,
äfvensom de förnäma junkrarne från slottet, när det
behagade dessa att jaga och roa sig på landsbygden,
-- att ej tala om hårda, årliga utpressningar och
mångfaldiga oförrätter.

Utrymmet förbjuder att ens i största korthet omtala
alla de krigshändelser, för hvilka Visborg var
medelpunkten. Den under århundraden fortsatta tvisten
mellan Danmark och Sverige om Gotlands besittning var
alltid i främsta rummet en kamp om besittningen af
Visborg, dervid staden städse på hårdaste sätt fick
sitta emellan. Svenskar, danskar, lübeckare hafva
invid slottets murar utkämpat blodiga strider. Några
af unions-konungarna, de nyssnämde Kristiern I och
Hans, uppträdde i dessa strider. Många af Danmarks
yppersta riddersmän hafva dels försvarat, dels
angripit detta slott, och dels derstädes enligt
länsrätt och tidens sed, fört en nästan enväldig
och i allmänhet föga landsfaderlig regering. Tvenne
af de ryktbara Axelsönerna, de ofvannämde Olof och
Ivar Thott; den likaledes omnämde Jens Ulfstand;
den hugstore äfventyraren, den tappre amiralen, den
oridderlige sjöröfvaren Sören Norby, hvilken
var lika utmärkt genom sitt krigarsnille och sin
diplomatiska smidighet som genom sin orubbliga,
rörande trohet mot sin fallne konung Kristiern II;
Henrik och Holger Rosenkrantz; Eiler Hardenberg; Otto
Rud, med flere, och slutligen den väldige sjöhjelten
Nils Juel -- alla dessa hafva på ett eller annat sätt
införlifvat sina stolta namn med Visborgs minnen.

Genom freden i Brömsebro, 1645, måste ändtligen
Danmark till Sverige formligen och »för ewärdlig
tid» återlemna Gotland med stad och slott -- ett
landskap, hvarom man så länge hade fäktat med både
penna och svärd, hvarom man hållit så många möten
och bataljer. Hvad Visborg angick, väcktes under
Kristina och Carl X Gustaf fråga om, att sätta det
efter så många belägringar och anfall förfallna
slottet i fullständigt skick, samt att omgifva det
med en bastionerad femkant, m. m.; men det stannade
vid förslag och arbetsritningar.

Trettioett år efier Brömsebro-freden utbröt från
Danmarks sida ett nytt krig, genom hvars följder
Visborgs öde blef för alltid afgjordt.

Den unge, ärelystne Kristian V hade föresatt sig
att återvinna de landskap, som Danmark nyligen
förlorat. Till Gotlands eröfrande skickade han
år 1676 en flotta af tretton skepp och fregatter
(mindre krigsfartyg oberäknade) under Nils Juels
befäl. Denne kastade ankar vid Klintehamn den 29
April och landsatte 2000 man, sedan det svenska
krigsfolk och den allmoge, som der samlats, dels
blifvit skingrade genom skotten från de danska
skeppen, dels af länsstyrelsen fått befallning
att draga sig tillbaka, krigsfolket till Visby,
och allmogen hvar till sitt. Den landsatta danska
styrkan tågade till staden, som för den måste
öppna sina portar, hvarefter den rustade sig till
att belägra Visborg. Slottets käcke  kommendant,
Mikaël Schoultz, uppfordrades att gifva sig: han
svarade, att kulor och krut, men intet annat kunde
han bestå. Emellertid hade Juel med flottan seglat
till Visby, och lät fyra af sina skepp varpa sig in
i hamnen för att få slottet inom skotthåll. Den 1 Maj
lät han med all makt beskjuta Visborg, hvarifrån man
i början svarade så eftertryckligt, att, bland annat,
det närmast liggande skeppet, »Gyldenlöve», fick
ett par grundskott. Under tiden blef från landsidan
kommendanten ånyo uppfordrad till kapitulation, men
han afslog den ånyo. Dock omsider, sedan slottet af
bombardementet lidit svåra skador, samt äfven i följd
af »åtskilligas persvasioner, låt och gråt», måste
Schoultz låta beveka sig till ackord, som innehöll,
att fästningen skulle öfverlemnas, och att alla
officerare och embetsmän med deras »säck och pack»,
och besättningen med flygande fanor, brinnande luntor
och kulor i munnen (»Kugle i Munden»?) skulle fritt
aftåga; men kanoner och ammunition skulle icke få
bortföras. Samma dag på eftermiddagen blef Visborg,
»som förut af ingen stormande fiende vunnet var»,
öfverlemnadt åt danskarna. -- Det illa utrustade
Gotland hade väntat hjelp från moderlandet; men den
svenska flottan, som låg samlad vid Elfsnabben, hade
för motvind ej kunnat utlöpa. Eljest skulle danskarna
hafva stått sig slätt, heter det i en samtida svensk
anteckning.

Nu var Gotland i danskarnas våld till år 1679. Juel
var utnämd till guvernör på ön; men upptagen
annorstädes af sjökrigets angelägenheter, öfverlemnade
han åt en vikarie provinsens förvaltning.

När det år 1679 började omtalas, att fred snart
skulle slutas, och danskarna anade, att de skulle
komma att återlemna ön och slottet, började de,
oaktadt ett stillestånd var ingånget, att nedbryta
slottet; men, enär murarna voro så grofva, och
nedbrytandet skulle hafva vållat »ett oändligt
arbete», begynte de att »genom en bösseskyttare låta
flyga slottet». Då derigenom hamnen och staden skulle
hafva blifvit förderfvade, lät man en fransk ingeniör
underminera och spränga fästningsmurarna. Så snart
detta arbete begynt, skyndade borgmästare och råd
att genom sändebud hos Juel anhålla, att fästningen
icke måtte ruineras: deras bön blef beviljad, men
svaret kom för sent. Genom den kort derefter i Lund
slutna freden blef Gotland till Sverige återlemnadt. I
fredstraktatens 6:e artikel var stadgadt, att »städer
och fästningar, som till Sverige skulle restitueras,
skola lemnas så, som de vid fredens undertecknande
befinnas». Men Visborg var då ej längre »det stora,
starka och herrliga Visborg» -- det var endast en
massa af ruiner och grushopar.

Men måttet af Visborgs olycks-öden var dock ännu
icke fyldt. Ej nog med, att det af fienden blifvit
beskjutet, undermineradt och söndersprängdt:
dess ruiner skulle af svenska händer sten för sten
nedbrytas, förbrännas, söndersmulas!

Den store rikshushållaren Carl XI, som till
befästningsarbetena vid Landskrona och Carlskrona
samt till uppbyggandet af slottet i Stockholm behöfde
ansenliga partier kalk, gaf år 1681 tillstånd åt en
enskild person i Visby, som med kronan kontraherat
om stora kalkleveranser, att få upprätta några
kalkverk vid slottet och att begagna der befintlig
sten, »som icke eljest lär till någon annan nytta
användas kunna».
Men först 1683 blefvo af ståthållaren J. Cedercrantz
två kalkugnar högst beqvämligt anlagda nedanför
slottsruinerna, hvilka i dessa ugnar skulle finna
sin ömkliga graf. År 1690 erbjöd sig Cedercrantz att
till slottet i Stockholm leverera så mycket kalk,
som kunde anses svara mot Visby-slottets ruiner. Till
dessa kalkugnar hade af kronan anslagits ränteved,
400 kaster årligen, som mot ett bestämdt, lågt
pris utgjordes af allmogen inom 2 mils afstånd
från staden. Efter 1696 blefvo kalkugnarna, jemte
rättigheten till ränteveden, utarrenderade; år 1711
upphörde den mindre ugnen att begagnas, och endast
den större blef utarrenderad, tills den år 1758 med
nyssnämda vedrättighet för 1200 daler silfvermynt
till skatte försåldes. Sedan efterhand skogarna
medtagits och vedpriset stigit, samt allmogen
upprepade gånger klagat öfver kronokalkugnens
vedprivilegium, hade kronan, för underlättande af
den anbefallda omsättningen och förenklingen af
de i ordinarie räntan ingående persedlar, år 1857
öfvertagit allmogens ved-levereringsskyldighet;
och helt nyligen har kronan med af 1872 års riksdag
anvisade 60,000 riksdaler riksmynt kontant inlöst
både kalkugnen och vedprivilegiet.

Teckningen å sid. 81 visar framsidan af det hörnparti,
hvilket är det enda, som -- troligen i följd af sitt
längre afstånd från »Kronokalkugnen» -- ännu finnes
qvar af Visborg. I öfra delen af denna förstörda
mur (som är 20 alnar hög och hvars murtjocklek
är omkring 4 alnar) synes hälften af ett stort
(spetsbågigt?) fönster, tillhörigt den här innanför

belägna »frustugan», hvilken, att döma efter spår å
inre muren, varit täckt med korshvalf, som hvilat
på pelare. Vid foten af denna mur finnes en liten
port, hvars dörr innanför kunnat tillbommas: denna
port ledde ut till en yttre afdelning af slottet,
hvilken på de gamla kartorna kallas än »Wandkunsten»
(vattenkonsten), än »Hydraulos», och framför hvilken
låg ett mindre, mot hamn-inloppet vändt batteri Det  lilla torn,  som  på  teckningen  synes längst till  höger,  är  ett  slags  dekoration å
muren vid det här år 1859 uppförda cellfängelset..

I korta drag hafva Visborgs öden här blifvit
antydda. De händelser, som timat inom och nära dess
murar, kunna åt historieskrifvaren lemna material
till digra volymer. Men åt målaren synes Visborg,
hvars läge dock var så stolt, hvars byggnadsverk voro
så ståtliga, hvars storartade ruiner troligen voro
synnerligen pittoreska -- numera icke erbjuda ämne
till, snart sagdt, mer än en enda tafla, nemligen den,
som tecknaren här med säker hand har framställt. Ty,
såsom nämdt är, den vidsträckta borgen, som innehöll
så många rum och salar, så många torn, portar,
bastioner och vallar samt borggårdar och trädgårdar,
-- som en gång var konungars och riddares, tyranners
och fribytares, knapars och knektars säte och hemvist,
är till sin allrastörsta del jemnad med jorden. Der
det höga tornet »Kik-ut» stod och spejade öfver
fästningsgrafven, palissadvallarna och hafvet, der
kikar nu ödsligheten ut ur murens remnor, och det
starka tornet »Sluk-upp», som på sträckningen mot
staden var en af slottets hörnpelare, har längesedan
sjelft med sin omgifning blifvit uppslukadt af
förstörelsen.

C. J. Bergman.



Nidingen.

I början af Mars månad 1760 herrskade en ovanlig
liflighet på den utanför Göta elfs utlopp sig
utbredande Elfsborgsfjärden. Öfver trehundra arbetare
voro härstädes sysselsatta med att genomsåga den
alnstjocka isen, hvilken spegelblank och hård sträckte
sig ej allenast öfver nämda fjärd, utan äfven förbi
Rifö och ett godt stycke utom Gefve skär. Uti den af
arbetarne öppnade rännan framhalades småningom tjugo
handelsfartyg, hvilka genom amiralitetskommissarien
Samuel Löfvenskölds outtröttliga nit blifvit lastade
med lifsmedel för den på ön Rügen liggande svenska
arméns behof.

På det främsta af dessa fartyg, hvilket liksom de
andra var grannt beklädt med flaggor och vimplar,
befann sig Löfvensköld sjelf, hvilken beslutit att
medfölja sin flotta ut genom skären, eller i nödfall
ända till Öresund. Hundratals skridskogångare
svärmade omkring de ståtliga skeppen, och tjogtals
med gummor, hvilka försålde öl och kaffe, bidrogo
att gifva genomsågningsarbetet utseende af en
folkfest. De tjocka isstyckena, hvilka då de voro
lössågade nedstuckos under isen, eller som det kallas
vid sådana tillfällen »dränktes», glindrade i den
strålande solens sken liksom om de varit af glas,
och på åtskilliga ställen återkastande regnbågens
färger. Denna »dränkning» af isen var icke utan
fara och tillgick på följande sätt: Då isstycket var
lössågadt, sprungo en tjugo à trettio man, försedda
med stora sjöstöflar, ut på detsamma samt ställde
sig på den ena kanten af isstycket; härvid sänkte sig
detta, och då karlarna stodo i vattnet till öfver
knäna, kördes isstycket, af folk på andra sidan om
rännan, försedda med långa stänger och båtshakar,
under den fasta isen, hvarvid karlarna, hvilka genom
sin tyngd sänkt isstycket, skyndsamt måste hoppa upp
på den förra.

Som arbetsstyrkan var fördelad på flere olika
ställen, och ett och annat glas öl eller bränvin
till uppmuntran utdelades, gick arbetet skyndsamt,
och höga hurrarop uppstämdes för hvarje isstyckes
dränkning.

På eftermiddagen var rännan öppen, och som vinden
var god, utlöpte snart det ena efter det andra af
fartygen, följande i sin ledares kölvatten. Vinden,
hvilken andra morgonen
»mojnade» betydligt, medförde i dagningen en tät,
ogenomtränglig tjocka, hvilken hade till följd att
fartygen så småningom skildes från hvarandra.

Ombord å briggen Maria vandrade den unge
amiralitetskommissarien vid sidan af fartygets
befälhafvare, kapten Larsson, hvilken nyligen, då
vinden börjat på att »friska», låtit berga ett par
af briggens segel.

»Vinden drar sig småningom på sydost, och jag tror
nästan att vi få storm,» sade den gamle sjöbussen;
»bara den ville hålla sig ostlig och vi hade passerat
Nidingen, så vore jag nöjd. Med denna vind måste jag
styra så högt ostvart jag kan, för att icke komma
ner på Kobbergrunden eller Anholt.»

»Men är det icke farligt, att komma ner mot svenska
landet?» frågade Löfvensköld.

»Åh nej, blott vi hafva passerat Nidingen, hvilken
för mig och min familj i synnerhet har varit en
förargelseklippa.»

»Hur så, kapten? det måste ni berätta mig.»

»Ja, det skall jag göra, ty det är snart gjordt. Så
vet då, att min farfar, min far och min farbror hafva
alla omkommit vid denna fördömda klippa.»

»Trettio famnar!» afbröt styrmannen, hvilken, med
lodet i hand, på kaptenens befallning pejlade djupet.

»Det är bra!» ropade denne, samt befallde minskning
af segel, då blåsten nu närmade sig half storm. Strax
derefter kastade styrmannen sitt lod, men utropade
nästan i detsamma till kaptenen: »Endast sju
famnar! sju famnar!»

Som en afskjuten pil ilade den gamle till rodret,
ropande till den der stående matrosen: »Fall hårdt! --
upp med rodret!»

Knappt hade dock det lydiga fartyget börjat falla
undan vinden, förrän det skakades af en förfärlig
stöt. Ännu en gång lyfte det sig, liksom ansträngande
sina sista krafter att komma loss, men derpå törnade
det åter igen samt började att lägga sig öfver åt
styrbords sida. Den gamle kaptenen förlorade icke sin
själsnärvaro. Med klar och stark stämma befallde han
sitt folk att berga och beslå de 

11*
fladdrande seglen, undersöka pumparna samt klargöra och
sätta i sjön storbåten. Öfverallt var han tillstädes
och eftersåg att hans befallningar blefvo åtlydda. Nu
afsändes styrmannen med några man i båten, för att
undersöka trakten närmast fartyget, i synnerhet åt
nordost, hvarest Nidingen förmodades ligga. Tjockan
var mörk och tät, och ehuru vinden tycktes »bedarra»,
rullade dock den stackars Maria våldsamt för de
upprörda vågorna. Efter kort tid återkom styrmannen,
som förtäljde, att briggen hade stött på det sig i
sydvest från Nidingen utsträckande grundet Klockfoten,
samt att han medelst fiskare insändt bud till land,
för att skaffa hjelp att om möjligt vore taga fartyget
af grund.

På middagen aftog blåsten, och då luften
äfven klarnade, sågo så väl kaptenen som
amiralitetskommissarien med glädje trenne större
jakter, hvilka från Onsala-landet för fulla segel
styrde rakt på den plats, der de törnat. Vid jakternas
ankomst var hafvet nästan lugnt, och under kapten
Larssons raska befäl lyckades det att med tillhjelp
från land lossa
och ombord på jakterna förflytta större delen af
Marias last. Vinden öfvergick på natten till en
svag nordvestlig bris, och då vattnet med det samma
»flödade», lyckades man på morgonen, dagen efter det
olyckan händt, »varpa» Maria af grund. Ehuru briggen
var något läck, lastade den dock in större delen
af det lossade godset, och var redan på aftonen af
denna dag, i sällskap med den största af jakterna,
på väg till Rügen, dit de äfven lyckligen ankommo.

Amiralitetskommissarien Löfvensköld, hvilken genom
sin beslutsamma raskhet väsentligen bidragit till
briggen Marias räddning, stannade några timmar qvar
vid Nidingen, hvarest han besigtigade de grytor,
i hvilka denna tid fyrades med stenkol, och utsåg en
plats för en blifvande klockstapel. Sex år derefter
hade Löfvensköld äfven den glädjen att härstädes låta
uppsätta en metallklocka, vägande elfva skeppund,
och på hvilken kan läsas följande inskrift:

"Låt du mitt ljud, 
o store Gud,
en önsklig nytta göra,
Då går på haf
ej köl i qvaf
och man ditt lof skall höra."


Nidingens fyrar.
(Teckning af C. S. Hallbeck.}


Nidingens fyrar äro belägna på 57°18'2" N. latitud
och 11°54'4" O. longitud. De innehafva bland
svenska fyrarna N:o 74, och bestå af tvenne, tredje
ordningens linsfyrar, hvardera med fast sken uti
tvenne fyrtorn af sten, belägna ett hundra fot från
hvarandra i ONO. och VSV., femton fot öfver vanliga
vattenhöjden. Tornens höjd från grunden är sextiotvå
fot, och ljusskenets höjd öfver medelvattenytan
sextioåtta fot, de lysa rundt horisonten och
böra i klart väder synas på ett afstånd af minst
tolf minuter. En stenmur omsluter så väl fyrarna
som fyrbetjeningens bostäder och uthus, och inom
densamma hafva nämda personer efter otroligt arbete
lyckats upptaga några potatisland. Så väl den förre,
som nuvarande fyrmästaren hafva med berömvärdt nit
gjort flere
försök att i skydd af stenmuren plantera buskar och
träd, men de svåra stormarna och det öfver ön vid
sådana tillfällen rykande hafsvattnet hafva gjort
deras ansträngningar om intet.

Nordvest från tornen är klockstapeln belägen, och
några famnar från denna en liten byggnad, i hvilken
vakthafvande fyrbetjenten står skyddad, då han under
snöyra eller tjocka medelst en klocksträng klämtar i
omnämda klocka. Något nedanför fyrmästarens bostad äro
på hösten 1873 trenne kanoner uppställda, med hvilka
trenne skott aflossas till svar för fartyg, hvilka
skjuta signalskott under disig luft eller snöyra.

Sjelfva skäret är aflångt, något bredare åt vester
än öster, samt innehåller 3,000 alnar i längden och
1,400 alnar vid största bredden. Åt öster sträcker sig
ungefär 3,000 alnar ut i hafvet ett grund, hvilket
kallas Lilleland, och utanför hvilket är utsatt en
större prick med svart kula. SSV. om Lillelands märke
ligger äfven ett grund, benämdt Hafrerefvet. SV. om
fyrarna utskjuter äfvenledes ett långt farligt
ref, som kallas Klockfoten, och hvilket har en längd
af öfver 4,500 alnar.

År 1635 föreskrefs att tvenne lyktor skulle å
Nidingeskäret uppsättas, men att dessa voro temligen
simpla hålles för troligt, äfvensom de på 1770-talet
begagnade stenkolsgrytorna. År 1832 uppmurades de
nuvarande sexkantiga gråstenstornen, och 1846 förändrades det öfversta af
tornen till de nuvarande linsfyrapparaterna. Såsom
en egenhet må nämnas, att bland de vrakstumpar,
som första gången här drefvo i land efter den storm,
som rasade strax efter fyrtornens sista förändring,
hittades en namnbräda, å hvilken i förgyllda
bokstäfver stod »Maria».

O*.


Konstminne från sextonhundratalet.

Altartafla i Åby kyrka, Kalmar län.
(Efter en teckning af G. S.)

I slutet af medeltiden, då en ständig jäsning och oro
rådde uti nästan hela Europa, var Sverige ingalunda
bland de länder som skonsamt berördes af den nya
tidens starka vinge. De blodiga herrefejderna hade ej
lemnat några andans skördar att berga; Kristian II:es
jernhand, understödd af det katolska presterskapet,
låg tung och omild öfver landet samt qväfde all fri
utveckling. Under sådana förhållanden var det ej
att begära, att något konstnärligt lif skulle kunna
uppspira. De nya ideer, som vid den tiden vaknat
till lif och hastigt spridt sig öfver Europa, lågo
i Sverige ännu i djup dvala. Först sedan Gustaf Vasa
räddat riket ur politisk träldom och splittring, och
först då reformationens välsignelserika frukter i alla
såväl konstens som vetenskapens grenar framträdde,
kan man säga att renaissancens tidehvarf börjat äfven
för Sverige.
Konung Gustaf leddes dock af ett nästan uteslutande
praktiskt intresse för konsten: Sveriges urgamla
fästen och slott, som nedrasat under medeltidens
blodiga stormar, iståndsattes och återuppbyggdes
af honom. Ett helt annat förhållande inträdde under
hans söners regeringar. Erik, sluten och drömmande
till lynnet, gynnade i synnerhet de inbillningen
mera tilltalande konsterna, såsom måleriet och
träsnideriet. Johan deremot omfattade icke blott
byggnadskonsten utan äfven med densamma förenade
konster med största intresse, ja lidelse. En så
ifrig befordrare af det konstnärliga lifvet har
Sverige aldrig hvarken förr eller senare egt bland
sina regenter. Och än lifligare blef konstlifvet,
sedan vårt land kommit i beröring med Tyskland genom
deltagandet i 30-åriga kriget.

Vår teckning visar oss ett af de sällsynta
konstminnena från 1600-talet, en gammal altartafla 
i Åby kyrka, belägen halfannan mil norr om
Kalmar. Stilen i detta arbete tillhör midten eller
senare hälften af detta århundrade; det är en vild och
orolig, men likväl intressant barock, nära befryndad
med den bekanta jesuitstilen, som uppblomstrade just
från början af 1600-talet. Till det karakteristiska
i denna stil hörde
ock en liflig färgprakt, som bjert afsticker mot
nyare tiders enformiga och döda kyrkoprydnader. Så är
äfven vår tafla utstyrd. De vackra, hvita pelarne,
med sina förgyllda kapitäler och grönmålade baser,
det sirliga löfverket med sina smakfullt utskurna
frukter, ja till och med de rödkindade cheruberna
med vingar, skiftande i guld och grönt, allt detta
erbjuder en både ovanlig och angenäm anblick.

Intet af detta saknar sin stora betydelse: allt
bildar tillsammans ett harmoniskt helt, nemligen
den kristna kyrkan. Sålunda föreställer målningen
i midten den korsfäste Frälsaren, omgifven af
tvenne evangelister. Ofvantill stå de båda öfriga
evangelisterna på ömse sidor om den himmelska
segerhjelten, som håller sin konungaspira i handen
till församlingens skydd. Denna senare betecknas
genom löfverket, från hvilket tvenne fruktklasar med
drufvor, granatäple och palmer nedhänga, betecknande
granatäplet församlingens enhet och rening, vinrankan 
hennes lif, tillväxt och mognad i Christus,
samt palmerna hennes slutliga seger genom tron. På
ett både sinnrikt och smakfullt sätt har konstnären
sålunda lyckats att uti sitt arbete framställa såväl
den kristna kyrkans uppkomst och tillväxt, som en
kristens hela troslif.

G. S.


Qvinnan i Ryssland.

Att   ett   folks   historiska öden icke kunna
blifva utan inflytande på dess karakter, lefnadsart och seder
och i följe deraf äfven på qvinnans ställning i
samhället -- det finna vi tydligast i det land,
som bildat en brygga mellan asiatiskt barbari och
europeisk kultur och till en del i sig upptagit båda
dessa motsatser; vi se det på Ryssland.

Ryssland erbjuder i sin utveckling ingenting liknande
det som möter oss i Europas öfriga länder. I
vestern är odlingen någonting ärfdt, förvärfdt,
i Ryssland deremot någonting antaget. Andra folk
hafva haft en ungdom, hafva genomgått ungdomens
förvillelser och betalt sina erfarenheter med blod;
frukten af deras odling har vuxit på egen mark och
mognat med tiden. -- Ryssland vet ej af någon politisk
utveckling i denna bemärkelse. Genom dess herrskare
påfästes landet än den ena, än den andra lappen af
främmande civilisation, och hvad som på sådant sätt,
synnerligast af Peter den store, våldsamt inympades,
gick icke in i blodet, utan blef på visst sätt
sittande i skinnet.

Medan vestern genomlefde sina »slyngel-år», medeltiden
med sin romantik, med sitt riddarväsen, sitt hedrande
af obefläckad mannaära och sin tillbedjan af qvinnan,
sin strid emot adelns förtryck, och omsider bestod
sin första andliga revolution, reformationen --
erbjöd Ryssland under mer än två århundraden en
kyrkogårds lugn under mongolernas herradöme och
det sträfva grekiska kyrkväldet. Från denna tid har
landet bibehållit intryck, som ännu låta skönja sig
i dess folklif.

Ända till Peter den stores tid voro de ryska
qvinnorna nästan lika isolerade som i Österlandet
och fingo ej deltaga i sällskapslifvet. Till och med
bojarernas gemåler voro jemte sin qvinliga hofstat
inskränkta till aflägset liggande gemak och visade
sig blott vid bordet under större festligheter;
husets döttrar visade sig blott då någon gynnad
friare infann sig. Lika afskildt lefde qvinnan af
köpmannaklassen, dock med den skilnad, att hon genom
sina husliga pligter kom mera i beröring med den yttre
verlden. I trög liknöjdhet tillbragte qvinnorna tiden
i sina gemak -- enformigheten öfvergick till vana; de
spunno lin, broderade altardukar och spisade syltade
frukter, honung och söta pepparkakor, en ovana, som
bibehållit sig ända till nu och kan betraktas såsom
omedelbara orsaken till att de ryska damerna nästan
utan undantag lida af dåliga tänder. Ingen europeisk
dam snaskar så gerna sötsaker. Ledsnaden under de
långa vinteraftnarna skingrades derigenom att man
lät kalla en balalaika-
eller guslispelare Balalaika, ett gitarrartadt instrument; 
Gusli, ett slags fiol, som begagnades af folkmusikanter. 
eller omtyckta sagoberättare,
som föredrogo sagor och spökhistorier från Rysslands
hjeltetid, ett mycket omtyckt tema. Peter den store
sökte att gifva bojar- och köpmannafamiljernas lif
en friare riktning och hans exempel följdes med
framgång under kejsarinnorna Elisabeths och Katarina
II:s regering. Man måste dock erkänna, att Ryssland
vid ombildningen af sina förhållanden jemte mycket
godt äfven upptog mycket, som var tadelvärdt, från
utlandet; det senare egde i synnerhet rum beträffande
sällskapslifvet.

I det högre ryska sällskapslifvet, der liksom
annorstädes fransysk ton, fransyska vanor och
fransyskt lättsinne blefvo förherrskande, var det i
synnerhet fruntimren som visade sig mottagliga för det
nya evangeliet från Paris och Versailles. Petersburg
hade visserligen ingen Maintenon eller Dubarry;
men deremot fanns det här en hel rad förklarade
gunstlingar, hvilka, oftast upphöjda ur hopen,
avancerade till rikets magnater; vi nämna blott
bland de många: Orloff, Rasumowsky, Potemkin,
Subow och Biron. Damerna ur la haute volée erhöllo
sin bildning vid hofvet i en skola af sedeslöshet,
hvarifrån de i skötet af sina familjer medförde detta
lifs hela lättsinne. Hos de flesta var denna fransyska
bildning blott en yttre fernissa; i deras egentliga
väsen qvarblef den medfödda ryska dåsigheten under
sminket. De blefvo sedeslösa, lättsinniga, emedan
det var modet i Paris och emedan deras qvinliga
suveräner ofta föregingo dem med exempel. Med en
för qvinnan egendomlig läraktighet tillegnade de sig
den franska, lätta tonen och med språket äfven denna
nations ytliga salongspolityr. Från denna tid erhöllo
fruntimren mera inflytande; trots all sin ytlighet
öfverträffade de redan männen i bildning -- och gjorde
icke blott i familjekretsen och salongen utan äfven
i det offentliga lifvet anspråk på rättigheter, som
de förut icke egt. Det var en hastig öfvergång från
det förra förtrycket till herravälde -- första steget
till en verklig emancipation.

Och dessa qvinnor voro mormödrar till våra dagars
ryska qvinnor. Hvilka frukter hafva deras barnbarn
skördat i en sådan plantskola? Har måhända en
grundligare, bättre uppfostran eller de högre
fordringar, dem vår tid ställer på qvinnan, lyft dem
till en högre, qvinnan mera värdig ställning? Man
behöfver blott gå till Paris, och man skall kunna
öfvertyga sig, att de der, midt i verldsstadens glans,
i de mest exklusiva aristokratiska kretsar, fördunkla
sjelfva de eleganta parisiska verldsdamerna. Och icke
blott der, hvarest glans och skimmer omgifva dem,
fira de sina segrar. Allestädes,
vid öfra Italiens sjöar, i Schweiz' dalar, under
platanerna i Homburg och Baden-Baden skall ni möta dem
och, om ni vill eller icke, nödgas lemna er tribut
åt deras förtrollande behag. Deras drägt gör dervid
ett egendomligt intryck. Smakfulla och eleganta,
som trots någon pariserdam, saknas dock i deras väsen
det blygt qvinliga, anspråkslösa; men blygsamma och
anspråkslösa vilja de heller icke vara -- de vilja
väcka uppseende, imponera, och detta på ett sätt, att
man i Homburg eller Baden-Baden råkar i förlägenhet
att säga, om den stolta, glänsande sköna i sammet,
atlas och briljanter, med det nedlåtande smålöjet
och den trotsigt framskjutna läppen, är en förnäm
rysk dam eller en kamelia-dam.

Hos dem är allt konst -- konsten att lysa, ett
berusande bländverk. Fulländade skådespelerskor,
förstå de att utveckla hela trollmakten af sin
konstlade älskvärdhet; men de äro äkta döttrar
af ytterligheternas land, deras eld är antingen
bländande eller förtärande, sällan värmande. Den som
väntar att bakom denna tjusande älskvärdhet finna äkta
qvinlighet, skall snart se sig bedragen. Allt hvad som
idealiserar det verkliga i lifvet, hvad unga qvinliga
sinnen eljest drömma om, det är för dem främmande
och obegripligt; såsom praktiska naturer hafva de
kastat dylika enfaldigheter öfver bord som öfverflödig
ballast. Men på hvarje spelad rol följer slutligen
trötthet och afslappning: i ögonblick, då de icke tro
sig bemärkta och de svarta ögonhåren sänka sig öfver
ögat, är dess blick icke längre smäktande, utan matt
och uttröttad, blaserad och likgiltig. Ingen europeisk
qvinna besitter för öfrigt så mycken talang för
intriger och är en så fin diplomat, som den ryska damen
af stånd. Icke sällan hafva qvinnor af detta slag
spelat en betydande rol i landets historia. Furstinnan
Daschkoff t. ex. var hufvudledarinnan vid kejsarinnan
Katarinas tronbestigning, och hennes memoarer bilda
en färgrik illustration till detta påstående.

Intet land i verlden kan uppvisa så få äktenskap
af tycke som Ryssland. Giftermålet betraktas här
snarare som en affär. Denna bedrifves vanligen
af en privilegierad mäklerska. I många familjer,
synnerligast i ryska köpmanshus, går en sådan
giftermålsmäklerska till och ifrån med underrättelser
om de olika friarne, deras familje-, rang- och
förmögenhetsvilkor, anordnar möten och tjenstgör som
ett slags mellanhand. Många, ganska många unga män af
de mest skilda stånd lemna sin sak åt en sådan qvinna
och hon förenar utan svårighet de mest olikartade
elementer. I följd häraf förekommer det icke sällan
att en ruinerad magnat eller gardesofficer gifter
sig med en millionrik köpmans- eller borgardotter,
utan att dessförinnan knappast en enda gång ha sett
henne, eller att en rik gammal enka köper sig en ung
vacker man.

Naturligtvis påträffar man ej heller annorstädes så
hjerta motsatser i familjelifvet, som här. Icke
sällan öfvertager mannen hustruns husliga pligter
och sköter om torgköpen och hushållet, medan frun
tillbringar hela dagen i sitt förmak med en fransk
roman i ena handen och en cigarett i den andra. På
aftonen gör hon toalett och åker till »sällskapet»,
der hon uppehåller sig till efter midnatt och
konverserar, medan hennes man söker förströelse vid
spelbordet på klubben. Utan tvifvel torde mången fru
vara ursäktlig, om hon på detta sätt söker ersättning,
då hon finner sig bunden vid en man, som hon aldrig
älskat eller någonsin kan älska, en man, som hon är
öfverlägsen i bildning och som blott har sinne för
jagt, hästar och råa utsväfningar -- helst då hon från
sitt eget hem medför så föga inre halt.

Med den mera glänsande än solida uppfostran, som
fruntimren af de högsta klasserna åtnjuta, äro de
naturligtvis egnade att göra les honneurs i sitt hus
med en så fullkomlig takt och med så förtrollande
gratie, som man sällan finner i andra länder;
också torde de fester, som den ryska aristokratien
ger i sina palatser, vara att räkna till de mest
glänsande och smakfulla, som Europa dervidlag har
att uppvisa. För hemlifvet deremot, för qvinliga
sysselsättningar ha de ryska damerna ingen smak. Högst
sällan träffar man bland damer
af aristokratien, med all dess eleganta yttre
förfining, med all deras begåfning, synnerligast i
musik -- ens ett spår af känsla. »Känsla», "idealism»
äro uttryck, som blott väcka en ryskas löje. De ryska
damerna hafva nästan alla något materielt nyktert;
männen deremot något qvinligt. Man faller ofta i
förvåning öfver denna torra materialism hos qvinnor,
som vid första anblicken framkalla intrycket af
englar; till och med de flesta ryskors skönhet har
någonting egendomligt, man kunde säga demoniskt. Ve
den olycklige, som till en sådan skönhet förlorar
sitt hjerta: hon har i sitt bröst intet att bjuda
honom i ersättning!

Köpmansklassen bildar i Ryssland ett afskildt
stånd, som icke kommer i beröring med aristokratien
och adeln. Vi tala här om det köpmansstånd, som
representerar de seder och bruk, som existerade för
hundra eller hundrafemtio år sedan. Köpmannen ur
denna sfer sätter sin största stolthet i att ega en
vacker häst och -- en korpulent fru. Dessa köpmansfruar
tillhöra, trots sin öfverlastade moderna grannlåt,
trots sina briljanter, helt och hållet det förflutna
århundradet. Utan bildning, utan sinne för någon
själsnjutning eller öfverhufvud någon sysselsättning
alls, tillbringa de dagen med att göra ingenting
eller att lägga patience, dricka fyra till fem koppar
té med alla möjliga gastronomiska läckerheter och
fruktgeleer, åka omkring till kyrkor och kloster
eller mottaga besök af prester och munkar.

Qvinnan af folket, den obemedlade arbetarens hustru,
är i ordets fulla betydelse sin mans slafvinna. Vi
tala här uteslutande om bondhustrurna, då den ryske
handtverkaren nästan alltid är af bondestånd. Gift
i unga år, falla snart de tyngsta sysslorna på
den stackars qvinnans lott och ungdomens fägring
vissnar snart bort under mödans börda. Icke nog
med att det tyngsta släpet åligger hustrun, mannen
tager dessutom i anspråk, såsom sin rättighet,
att efter behag kroppsligen misshandla sin äkta
hälft. En ko, en häst har vanligtvis större värde i
en sådan menniskas ögon än hustrun, så framt hon icke
eger stora kroppskrafter och är en ovanligt duglig
arbeterska. Förr, på lifegenskapen tid, gaf han ofta
för en sådan, om han icke fann henne i sin egen by,
utan måste köpa henne af en främmande godsegare,
två hundra rubel och ännu mer, ett handelspris,
som den köpta likväl åter troget måste inbringa honom.

Vi vända oss slutligen till qvinnorna ur den lägre tjensteadeln.    
Äfven  bland döttrarna af denna klass
träder oss till mötes   en   företeelse,   som vi
icke torde finna i något annat land   och   som   är
karakteristisk för Ryssland.    Föräldrarna anse   det
icke förenligt med deras stånd att gifva sina barn en
enkel uppfostran på det desamma en gång må kunna bli
ett stöd för familjen genom att i någon gren finna en
arbetsförtjenst;   de   föredraga   att skicka sina
döttrar till något af statens undervisningsverk, något
af de instituter och gymnasier för flickor, hvaraf
Ryssland har det jemförelsevis ofantliga antalet
af   186,   i  hvilka 23,400 elever erhålla en
uppfostran, som motsvarar den våra elementarläroverk
för gossar bibringa, och hvarifrån årligen utgå ett
tusental unga flickor med fullständiga kunskapsbetyg.
I dessa anstalter erhåller ungdomen till   största
delen   en   utbildning,   som går utöfver sferen
af deras   härkomst,   utan   att   dock   medföra
till hemmet någon verkligt   moralisk   bildning
eller   något  riktigt  begrepp  om lifvet, om
sin ställning eller om sina pligter i samhället.
De flesta af dessa flickor erhålla ingenting annat än
en ytlig halfbildning.    Deras   åsigter om lifvet
och om deras kallelse äro förvrängda.    Men   då
de  flesta äro fattiga och i följd deraf ha   föga
utsigt   att   bli   gifta,  sä är det naturligt,
att deras diktan  och   traktan går ut på att göra
sig oberoende af de tryckande   förhållandena  i
deras ställning; men om den väg, som   många   af  dem
inslagit, verkligen förer till oberoende, är en annan
fråga. Läsningen af till hälften förstådda skrifter om
qvinnans jemlikhetsprinciper, om hennes rättigheter
i samhället och staten, idéer, som ytterligare näras
genom umgänget med unga män, som hylla socialistiska
grundsatser, göra dessa unga flickor  till största
delen till de ifrigaste anhängare af frågan om
qvinnans emancipation.   Särskildt i Petersburg
och Moskwa
Ett konstnärsgille.
hafva bildat sig föreningar af unga emanciperade
flickor, hvilkas medlemmar redan i sin yttre
företeelse uppträda såsom karrikatyrer på sitt
kön. De betrakta sig såsom förkunnarinnor af en ny
tingens ordning och låta i sin förblindelse förleda
sig till extravaganser, som man förr eller annorstädes
icke varit vittne till. Ett mellanting mellan student
och flicka, bära de den oumbärliga blå binoclen
och kort hår, röka cigarrer och flanera omkring i
korta jackor och med ridspö i hand. Auktoritet,
tro, tradition finnas icke till för dem; allt
bestående gäller för noll och ingenting. Det skall
alltsammans blifva -- och hon, den qvinliga ungdomen,
känner sig kallad till denna stora reformation af
verldsordningen.

Allmänheten skrattar åt dem och kallar dem »nihilister». 
Många af dessa vilsekomna unga qvinnor taga en ända med
förskräckelse. De nöja sig icke med att kasta
öfver bord all sedesamhet, all qvinlig värdighet
och att bära sig åt som pojkar. De hafva jemväl
uppträdt som medlemmar af socialdemokratiska
föreningar, låtit begagna sig såsom kolportörer
af socialistiska ströskrifter, och det bedröfliga
slutet på visan har blifvit, att de vandrat nästan
direkt från skolbänken till de anklagades bänk i
polis-öfverdomstolen och derifrån i fängelse eller
landsflykt. I Ryssland äro sådana saker icke att leka
med. Många bland dem hade verkligen allvar med sitt
sträfvande efter oberoende. Ryssland erbjöd, efter
deras åsigt, intet fält för ett sådant oberoende,
derför gingo de till utlandet, hufvudsakligen till
Schweiz. För närvarande finnas i Zürich inemot
femtio ryskor, som studera medicin och juridik;
om med framgång, skall tiden utvisa.



Vid Isar och Seine.

(Ur mitt minnesalbum.)

»Tänk er en lefvande varelse lika skön som Venus från Melos!»

»En dålig liknelse, min vän; en älskarinna lik en
marmorbild måste för en ung man med varmt blod ...»

»Lugna er, hon har eld i ögat och grace i rörelserna!»

Dessa ord vexlades mellan mig och en ung fransman
under det vi arm i arm vandrade framåt en af Münchens
förnämsta gator.

»Ni är förälskad som en tok,» sade jag.

»Just så!»

»Detta är en stor dumhet. I stället för att springa på
alla promenader, för att i bästa fall få se en skymt
af er sköna, vore det bättre om ni målade färdig er
tafla, så att ni kunde betala ...»

»Ma foi, ni talar verkligen inte illa! Men betänk
blott, man lefver inte mer än en gång, och derför
bör man njuta denna enda gång.»

»Pockande fordringsegare anser jag inte höra till lifvets njutningar.»

»Deri har ni rätt, och derför är jag så litet hemma
som möjligt,» sade min fransman skrattande, »och
härigenom förenar jag två angenäma ting: jag undviker
mina björnar och söker upptäcka min sköna okända. Jag
skall veta hvem hon är och hvar hon bor.»

»Och sedan?»

»Jag har aldrig besvärat mig med att tänka långt fram i tiden.»

Vid dessa ord fick han ett hårdt slag på axeln och
en röst bakom oss yttrade: »Deri gör ni oklokt, Bertrand!»

Vi vände oss hastigt om och stodo ansigte mot ansigte
med tvenne män. Mellan dem och min följeslagare
föregick en liflig helsningsscen, hvarpå Bertrand
presenterade: »Min kusin, målaren Courbet och monsieur
Flourens.»

Det var en herrlig sommardag; himlen var blå, värmen
mildrades af lätta fläktar och Isars glänsande
vattenspegel skimrade klar.

Vi gingo samtalande framåt, eller rättare sagdt,
Bertrand förde ordet. Kärleken hade icke förtagit
hans naturliga liflighet. Efter att hafva gjort en
utförlig beskrifning öfver artisternas münchenerlif,
sade han slutligen:

»Hvad blåser det nu för vind, eftersom du begifvit
dig hit, min käre Courbet?»

»En dålig vind! Frankrikes bästa söner bli förbigångna
och utstötta; jag kunde berätta dig tusen upprörande
historier härom; men jag inskränker mig till att
visa dig ett lefvande exempel. Der har du monsieur
Flourens. Man har nekat honom att i Collège de France
fortsätta sina föreläsningar öfver menniskoracerna,
och han har blifvit utstött ur vetenskapsakademien,
der han i sin fars ställe fungerade såsom sekreterare,
af det enkla skäl att hans politiska åsigter kanske
inte helt och hållet öfverensstämma med monsieur
Bonapartes.»

Det låg något af en ljudande malm i Courbets röst;
hans grubblande utseende var försvunnet och hans
ögon blixtrade.

»A bas Napoleon! Detta skall komma förr eller
senare», sade Flourens, och jag tror icke att det
skall dröja ...»

»Låt oss tala om något trefligare,» afbröt Courbet,
i han gaf mig ett misstroget ögonkast.

Ett fint leende lyste upp Flourens regelbundna
ansigte, och tändande en cigarr återtog han:

»Jag hade tänkt hålla några föreläsningar här;
men jag kommer i stället att ge mig af till Belgien
och England.»

»Men ni stannar väl någon tid? Här äro herrliga
konstsamlingar, tafvelgallerier och ...»

»Nej, sådana öfva ingen lockelse på mig; jag
har sett mig mätt af förargelse på våra samlingar i
Louvren!» inföll Courbet.

»Då törs jag väl knappast be dig komma upp i min
atelier, der jag stämt möte med några vänner, för
att ha en glad qväll,» sade Bertrand.

»För min del är jag med derom,» biföll Flourens. »Jag
följer också i det lugna medvetandet att min galla
icke skall komma i jäsning. Min käre Bertrand, du är
en beskedlig gosse, det är allt!»

»Få se om icke min bild af tiden skall väcka din
afundsjuka,» mumlade Bertrand, i det han hastigt
ilade uppför trapporna till sin atelier.

»Jag säger dig det jag alltid har sagt,» återtog
Courbet, som stannat framför en af Bertrands taflor;
»naturen erbjuder så mycket skönt, det är en dårskap
att söka mer än efterhärma den. Din kolorit saknar
lif och teckningen är långt ifrån korrekt.»

»Om du inte gjort någon anmärkning, skulle jag varit
förtviflad,» inföll Bertrand med ett leende. »Men låt
oss nu göra det beqvämt! Prenez place, messieurs! Sätt
dig inte på min palett, Courbet. Se här har jag
bricka och glas ... jag försvinner på en sekund, för
att skaffa behöfligt fluidum ... pardieu! Jag har
ju inte kredit på annat ställe än en bierstuga!»
Bertrands ansigte uttryckte härvid en komisk
förtviflan.

»Hvem tänker på annat än bier i det herrliga
Bayern!» inföll Flourens.

»Ett krus seltersvatten,» bad Courbet.

Bertrand var ögonblickligen tillbaka, liktidigt
inträdde de af honom väntade artisterna och ett
muntert samspråk var snart i gång.

Bertrand placerade en förfriskningsbricka på golfvet
och Flourens höjde småleende sitt glas med ett
»Liberté, égalité, fraternité!»

»Ja, det dricka vi på!» inföll lifligt Bertrand.

»Må ölet vara aldrig så beskt, en sådan skål har dock
en söt smak!» sade Courbet, i det han fattade en af
de tobakspipor, Bertrand kringbjöd.
»Nu skall jag sjunga en glad sång.» Med dessa ord
fattade Bertrand en gitarr, som borta i en vrå gjorde
sällskap med en mannequin och några käppar.

Jag kunde icke motstå frestelsen att framtaga ett
ritstift samt göra ett utkast af scenen framför
mig. Artisterna voro placerade i en tät grupp:
monsieur Flourens med en lång pipa och ett ölglas i
hvardera handen, vändande mot mig sin vackra profil;
Courbet stödjande sig mot en länstolsrygg, blåsande
väldiga tobaksmoln omkring sig och Bertrand med
gitarren och sin stora hund vid sina fötter.

»Ni gör croquier,» sade Flourens, i det han räckte
handen efter min teckning.

»Messieurs, der ser ni någon som förstår taga vara
på tiden.» Bertrand pekade med dessa ord på mig och
fortfor: »Den unge mannen saknar inte sjelfförtroende,
han har på eget bevåg upphöjt sig till min mentor
och jag får dagligen underkasta mig obehaget att
höra hans föreläsningar i moralen. A votre santé,
monsieur från björnarnas land!»

»Vive la belle France!» svarade jag höjande mitt glas.

»Säg inte 'la belle', inföll Courbet; innan man kan
säga detta, finnes det ett och annat, som tål vid en
liten ändring. Om jag skulle komma till makten ...»
Målarens matta, drömmande blick hade under det
han talade fått glans, ögonen vidgade sig, hans
buskiga ögonbryn sammandrogo sig, och till och med
anletsdragen undergingo en märklig förvandling. Det
skulle vara fåfängt att söka träffa detta uttryck,
som från en sömnig dysterhet förbytt sig till något
onämnbart vildt, något oförklarligt gåtlikt, ett
uttryck i ögat, som jag ofta sett i ett dårhus.

»Om jag skulle komma till makten,» fortfor
han, »skulle jag först och främst låta störta
Vendôme-kolonnen! Och detta ...»

»Derföre att den råkar ha en smula konstvärde. Jag
känner dig, vackra mask!» mumlade Bertrand, i det
han bet på sitt cigarrmunstycke.

»Och detta af två skäl,» fortfor Courbet, utan att
lyssna till afbrottet. »Först och främst finner jag
denna kolonn ohyggligt ful. Jag har under timmar stått
på Vendôme-platsen och sett mig mätt af förargelse på
denna otympliga tingest, till hvilken hela Frankrike
så beundrande blickar upp. Må vara att ni skyller
mig för att ha dålig smak, så blir jag dock vid att
säga: jag afskyr Vendôme-kolonnen! Den bör, den måste
störtas! Och hör nu mitt andra skäl: Så länge denna
kolonn finnes qvar, skall Frankrike tänka på 'la
gloire', denna tanke skall förqväfva dess utveckling;
det skall tänka på krig framför fredens idrotter,
denna så nödvändiga fred för organiserandet af en
jemlikhet, en egendomens lika fördelning mellan
menskligheten, som är det förnämsta mål, hvarefter
vi böra sträfva. Tro mig, napoleonidernas tid är
icke förbi, så länge kolonnen på Place de la Vendôme
finnes. Kejsaren må störtas från tronen och jemte
sin afkomma befinna sig i verldens yttersta ända,
så skall dock Vendôme-kolonnen evigt påminna om
denna fördömda slägt. En vacker dag skall Frankrike
ha glömt de olyckor den dragit öfver det, tanken på
la gloire skall återvakna och man skall ropa sitt:
'Vive Napoleon!' Nej, det finnes ingen frihet förr än
à bas la colonne! Lefve ett nytt regeringssätt!»

Courbet tystnade. Skämtande drack man en skål för
kolonnens fall och ett nytt samtalsämne kom snart
i gång.

*

Bertrands far var fransman, hans mor tyska. Om till
följe af denna senares sympatier eller derföre att
ingen är profet i sitt eget fädernesland, alltnog,
Bertrand hade kommit till München, der han egnade
sig åt målarekonsten, och det var icke utan att ett
par af hans taflor väckt ett visst uppseende. Han och
jag bodde vägg om vägg med hvarandra, arbetade ofta
tillsammans och vid denna tid voro vi oskiljaktiga.

Dagen efter de begge fransmännens besök inträdde jag
i hans atelier, der jag fann honom samtalande med
herr Süssmayer; en af dessa »tafveljudar», som af
en oförklarlig
instinkt alltid infinna sig i det kritiska ögonblick
då konstnärens kassa är tom och då den till det
yttersta anlitade krediten är helt och hållet stängd
för honom. I sådana ögonblick säljes mången tafla
för underpris, pantsättes mången målning, hvilken vid
förfallotiden sällan igenlöses och således erbjuder
ockraren en dubbel förtjenst; ty det är hos dessa
judar de rika främlingarna göra sina förnämsta uppköp.

»Bei Gott, jag kan inte gifva mera än femtio gulden
för denna tafla,» sade herr Süssmayer; »jag har ju
redan gifvit er ett förskott på 'de lekande barnen';
lös igen denna tafla, auf Ehre, jag skall bli er
särdeles förbunden!» Och herr Süssmayer visade en
präktig rad bländhvita tänder.

»Det blir åtminstone inte en förlust, i händelse den
kommer att stanna hos er!»

»Någon förtjenst blir det vid min salighet inte, herr
Bertrand! Dylika taflor äro för närvarande icke alls
i smaken. Herrar artister välja ibland högst kuriösa
ämnen, det måste jag uppriktigt tillstå.»

»Och ändå existerar ni på dessa ämnen, herr Süssmayer!»

»Jo vackert, jag vet nog hvilket lif jag för! Har
man någon gång förtjenst, har man också förluster;
men jag tänker som så: den unge mannen behöfver mynt,
det är synd om honom!» Och herr Süssmayer blickade
på oss med den huldaste välvilja.

Bertrands ansigte uttryckte god lust att kasta herr
Süssmayer på dörren; men den stackars gossen behöfde
mynt. Hemtande djupt efter andan sade han:

»Jag behöfver hundra gulden, vill ni eller vill ni
icke ge mig dem?»

»Det är himmelsskriande att begära så mycket, jag
har redan sagt hvad jag kan ge."

»Jag har redan nämt mitt pris,» svarade Bertrand kallt.

»Aldrig! Men vänta, till det redan bjudna vill jag
ännu lägga tio gulden.»

Bertrand hvisslade. Herr Süssmayer kastade en
förstulen blick på artisten, som likgiltigt lutat
sig ner för att klappa sin hund.

»Men taflan är ju ännu icke färdig.»

»Den blir det om två timmar.»

»Nå, jag vill då se till hvad jag kan göra,» sade herr
Süssmayer långsamt, i det han med ett uppoffrande
uttryck höjde på axlarna.

»Jag vill bara säga att jag inte i fem minuter efter
denna tid kommer att här invänta er.»

Bertrand inlade i sitt sätt en viss högdragenhet,
som hade den lyckligaste verkan på herr Süssmayer;
ty han såg på sin klocka och aflägsnade sig med en
artig bugning.

»Parole d'honneur, jag har öfverlistat honom!» sade
Bertrand skrattande. »Jag har lärt mig sättet att
umgås med dessa herrar! Men, min vän, hvilket långt
och bittert studium!»

På qvällen samma dag kom Bertrand störtande mot
mig. Vi befunno oss just på en lifligt besökt gata;
men utan att bekymra sig om de förbigåendes förvånade
blickar omfamnade han mig häftigt, i det han ropade:
»Jag har talat med henne, jag vet hvem hon är! Ack,
jag är den lyckligaste varelse under solen! Låt oss
supera tillsammans, jag bjuder, men, sacre dieu,
inte på vår vanliga »Kneipe» utan riktigt comme il
faut! Vänta nu, skall ni få höra hela historien! Jag
tror vi gå hit in. Prenez place, Monsieur. Hvad
behagas?»

Och Bertrand föreslog det läckraste som fanns på
matsedeln samt beställde en flaska champagne.

»Jo, tänk er,» fortfor han och höjde glaset med den
perlande drycken till sina ögon; »jag var nödsakad
att följa hem med herr Süssmayer för uppgörandet
af vår affär, inträder på hans kontor och står der
ansigte mot ansigte med en engel. »Min dotter»,
sade herr Süssmayer. Ja, min vän, den flickan jag
tillber är ingen mer och ingen mindre än Gretchen
Süssmayer. En sådan far med en sådan dotter! Naturens
lek är ibland förunderlig. Jag önskar verkligen hon
hade haft en annan far; men det är en sak som
naturligtvis inte kan hjelpas. Men nu skall ni se
jag skall bli flitig. Jag vill måla taflor så att
herr Süssmayer skall bli hänryckt; han skall få dem
för så godt som ingenting; jag skall komma i gunst,
få inträde i hans familj, kurtisera Gretchen, fria
till henne, få hennes ja, och ofvanpå allt detta
herr Süssmayers välsignelse. Hvasa? hvad säger
ni? Ack, kom icke med någon ugglelåt på denna, den
lyckligaste dag i mitt lif! Låt oss tömma ett glas
för Gretchen! Se så, ännu ett! Gretchen! Hvilken
musik i detta namn!»

»Men tänk om flickan ...»

»Från hennes sida uppstår intet hinder. Jag känner
det här!» Han lade venstra handen mot sitt bröst och
tömde det sista glaset champagne.

Efter denna tid målade Bertrand flitigt. Herr
Süssmayer gjorde goda affärer; det var en ömsesidig
belåtenhet mellan mellan dessa båda herrar, och
Bertrand fann i några flyktiga samtal med Gretchen
större valuta än guldets.

Som friare hade dock Bertrand mindre tur; han 
afvisades, och herr Süssmayer sade rent ut: »Min dotter
kan ni inte få. En så rik flicka. Hvad tänker ni på?»

»Jag bryr mig inte om hennes rikedom!»

»Min unge vän, penningen är lika nödvändig för oss
som luften,» afbröt herr Süssmayer. »Låt det nu vara
som om detta samtal aldrig uppstått emellan oss,
och må vi fortfarande stå på samma vänskapliga fot
med hvarandra.»

»Ni menar att få mina taflor för så godt som
ingenting?» svarade Bertrand utan att visa sig
nedslagen. »Nej, herr Süssmayer! Jag betraktar er
visserligen som min blifvande svärfar, ty Gretchen
älskar mig; men jag kommer efter detta icke att ha
några affärer med er! God morgon!»

Några dagar efter detta samtal kom Bertrand in till
mig; han var blek och såg upprörd ut.

»Gretchen Süssmayer firar i dag sin förlofning med
köpman Birnbaum,» sade han.

»Hennes kärlek till er var således ...»

»Lika uppriktig som min.»

»Ni är således på väg att glömma henne?»

"Ni får väl se!» Han omfamnade mig och hans ungdomliga
och intelligenta ansigte hade återtagit sitt vanliga
glädtiga och sorglösa uttryck under det han tillade:
»Ja, min vän, jag säger dock fortfarande: »vive l'amour
et la joie!»

*

I vissa kretsar i München var följande dag allmänna
samtalsämnet att Gretchen Süssmayer låtit enlevera
sig af artisten Bertrand.

*

2.

Det var en af de första dagarna i Maj månad 1871. Jag
befann mig i S:t Cloud, derifrån jag begaf mig ut
genom Versailles' portar och var snart inne i skogen,
riktande mina steg mot Ville d'Avray.

Det hvimlade af folk denna dag på skogsvägen, folk med
krigiskt utseende; der lunkade icke allenast enskilda
soldater med gevär och packning, utan äfven hela
truppkolonner, artilleri med sin attiralj, ordonnanser
och kurirer ilade fram. Hvar jag kom hörde jag talas
om Issy-fästet, der man just i detta ögonblick kämpade
en häftig och förbittrad strid. Kanonaden var stark;
den öfverröstade alldeles fågelsången. Jag vandrade
framåt, uteslutande sysselsatt med en tanke --
detta förfärliga brödraslagtande, denna sinnenas
förvillelse, som kom fransman att väpna sig mot
fransman. Hvad tilldrog sig i detta ögonblick i Paris,
detta sköna, herrliga Paris, der mord och brand nu
hörde till dagordningen?

Plötsligen tog skogen slut -- tyskarna hade sköflat den
-- och mellan nakna stubbar och rishögar fortsatte jag
vägen fram till Ville d'Avray. Det var här i denna
by, som Balzac en gång hade bott; man visade mig
hans hus, taket var borta och genom de sönderslagna
fönsterrutorna hade vårvinden fritt spelrum. Jag
vandrade vidare; kanonaden hördes svagare från denna
punkt och bomberna från insurgenternas
batterier hunno icke hit. Detta var således en fredlig
punkt midt i sjelfva förstörelsen.

Jag stod på en kulle, från hvilken jag kunde
se vallarna kring Issy. Blixt på blixt utgick
från fästet, som var insvept i rök, och nere
vid Seine-stranden hördes då och då braket från
kreverande bomber. Det låg något öfverväldigande
förfärligt i detta skådespel, dessa explosioner,
detta eviga kanondunder. Jag hade gått ut i akt
och mening att studera dessa scener, men stod som
förstenad och förmådde icke ens för en sekund sänka
ögonen till papperet.

Tätt framför mig såg jag en man, som låg utsträckt
på gräsmattan. Han hade en portfölj framför sig och
ett ritstift i handen samt var troligtvis liksom
jag utkommen i akt och mening att göra några utkast;
men äfven hans hand var overksam; äfven han följde
andlös den strid, som utkämpades. Vid en rörelse af
hans hufvud såg jag hans profil; jag skyndade fram:
»Bertrand!» utropade jag. Ja, det var verkligen
han. Under tårar omfamnade vi hvarandra. Att efter
åratal mötas i en sådan stund!

»Det är en sorglig historia, denna kommun och detta
inbördes krig. Innan vi hinna till slutet kunna många
menniskor få sätta till hus, hem och lif!»

Hvar hade Bertrands sorglöshet tagit vägen? Detta
skämtsamma sätt, hade det då alldeles försvunnit?

Vågade jag fråga honom efter Gretchen? Men mina ord
förstummades, batterierna vid stranden insveptes i
moln, kanonelden blef allt lifligare. Brakandet var
rent af ohyggligt.

I detta ögonblick lade sig en liten hvit hand på
Bertrands skuldra. Han vände sig om, hans bleka
ansigte fick ett leende, och, fattande denna fina
hand, sade han: »Min hustru!»

Det var den vackra Gretchen Süssmayer. Hon var höljd
i en svart, släpande drägt; hvitheten i hennes hy var
bländande, hennes skönhet hade icke förlorat sig under
de år, som förgått sedan den tid, jag sällskapade
med Bertrand under hans fönsterparader. Men kunde
väl deras äktenskap vara lyckligt? Han var fransman
och hon tyska.

»I och med att älska mig fick Gretchen helt och hållet
franska sympatier», sade Bertrand, såsom om han hade
läst mina tankar, i det han smekande drog Gretchens
hufvud intill sig.

»Han är min hela verld," sade hon och gaf mig en
vacker blick.

»Hvarför stannade du icke hemma, Gretchen?»

»Du skulle ju i qväll gå till S:t Cloud. Tror du att
jag släpper dig ensam på den der promenaden?»

Jag anmärkte, att han med sin unga fru borde söka upp
en lugnare boningsort. Vid närmare påseende fann jag
att den sköna Gretchens hy var af en marmorhvithet,
som icke helt och hållet tydde på en oförsvagad helsa
och att hennes små händer hade en nervös darrning, då
hon ryckte af några blad från en nedhängande vinranka.

»Jag kan inte resa härifrån,» svarade Bertrand,
»min far och mor äro i Paris, det vill säga så vida
de ännu äro vid lif; jag måste veta de minas öde.»

Fåordiga och förstämda vandrade vi öfver skogsvägen,
då och då talande om gamla minnen.

»Kommer du ihåg en dag i München, då vi
sammanträffade med Courbet och Flourens?» frågade
Bertrand.

»Jag tror jag ännu har en teckning från den
qvällen. Ja, dessa herrar hafva hvar för sig, som
Courbet sade, 'kommit till makten'.»

»Äfventyrare, galningar,» mumlade min vän.

Vi hade nu uppnått S:t Cloud och Bertrand sade: »Min
hustru och jag komma att dröja här öfver natten. Vi
träffas i morgon!»

Då jag, enligt öfverenskommelse, den följande dagen
sökte mina vänner, voro de borta. En bomb hade i
daggryningen fallit ner genom taket på det hus, der
de för tillfället vistades. Att de emellertid icke på
något sätt blifvit sårade var allt, hvad man visste
om dem.

På denna tid kunde man i Frankrike icke så alldeles
säkert säga: »vi träffas i morgon!»

*
Paris' portar voro åter öppnade och insurgenterna
besegrade, ehuru man här och der ännu kämpade en och
annan gatustrid. Men hvilka förändringar hade icke
den stora verldsstaden undergått! Var det verkligen
Boulevard des Italiens, som jag här återsåg?

Skymningen hade inträdt. Det ljushaf, som fordom
utströmmade från butikerna, dessa gaslågor,
mångdubblade af kolossala spegelglas, detta lockande
sken var slocknadt. Allt var mörkt, förregladt,
tillbommadt. Man hörde intet buller af eleganta
vagnar, intet sorl från en liflig njutningslysten
menniskomassa; mörker och tystnad herrskade hvart
man än vände sina steg.

Här och der ilade en mörk skugga förbi; det var någqn
ensam vandrare, som förskräckt drog sig undan för
andra lika förskräckta skuggor.

Plötsligt syntes ett starkt sken i luften, det
flammade blodrödt och upplyste på ett skarpt,
olycksbådande sätt den breda boulevarden.

Vid sidan om mig öppnades en port och ur densamma
trädde en fetlagd gammal qvinna, som gjorde mig
sällskap med att kika upp mot himlen. »De uslingarne
ha nu tändt eld på flere hus!» suckade hon.

»När skall det åter bli lugnt?» frågade en liten
herre, som i detta ögonblick stack näsan ut genom
den af qvinnan halföppnade porten, hvilken han
förskräckt smällde igen, då en skarp gevärssalva
hördes i grannskapet.

»Öppna porten, monsieur! Är ni förryckt? Skall jag
stå hela natten här utanför? Striden drar sig hitåt,
släpp mig in!»

»Skall jag hjelpa er bulta, madame?» frågade jag.

»Hvad vill ni här, gå er väg!» ropade hon, »gå inte så
nära husraderna, vi ha inte lust att bli innebrända!»

»För mig behöfver ni inte vara rädd.»

»Jo, det är jag visst, jag är rädd för alla
menniskor! Gå er väg! Håll er midt på gatan!»

I motsatt riktning mot stridsbullret skyndade jag
framåt. Mordbrandsskenet tilltog, höga flammor stego
mot skyn och Boulevard Montmartre var såsom insvept
i eldslågor. Skulle då hela Paris förgås?

Hvart man än vände sig, genom hvilka gator man än
vandrade fram, öfverallt låg samma gulröda skimmer:
en belysning, som kom den från de fördömdas rike.

Tydligt som om dagen såg man marscherande trupper
och ensliga vandrare; man hörde smattrande skott och
bullret af ramlande bjelkar. Himlen samm som i eld och
öfver Seinens mörka vågor låg ett blodrödt glitter.

»Stäng till dörrarna och kasta petroleum i
källaren!" hörde jag en hög, gäll och befallande röst
skrika just alldeles öfver mitt hufvud.

»Mordbrännare, hjelp!» ropade en mängd menniskor
från några fönster.

På gatan uppstod ett förskräckligt oväsen, soldater
banade sig väg genom det plötsligt uppståndna
menniskohvimlet och i samma ögonblick blef porten
inslagen på det af insurgenterna tillbommade huset,
hvilket redan stod i ljusan låga.

Att tänka på sömn denna förfärliga natt var icke
möjligt. Efter en liten omväg hade jag kommit i
närheten af Tuilerierna. Det ljusnade allt mera
omkring mig, dock icke af dagens milda ljus, utan af
mordbrandens helvetiska låga.

Villrådig hvarthän jag egentligen borde vända mig,
stod jag stilla några sekunder. Ett ihållande tjut,
som tycktes komma från Place de la Concorde, nådde i
detta ögonblick mina öron. Skriket kom allt närmare,
och snart såg jag en böljande menniskomassa. Jag klef
upp på en hög stentrappa. Från den plats jag sålunda
intog hade jag en fullkomlig öfverblick öfver denna
oräkneliga folkhop, hvilken på ett hotande sätt omgaf
en trupp soldater.

Skriket blef allt högljuddare, namnet Courbet träffade
mitt öra.

Ja, det var han, det var Courbet! Mannen, som
störtat Vendôme-kolonnen; som fanatiskt sköflat
och krossat så mycket skönt och minnesvärdt,
bortsläpades nu såsom fånge, för att få den den lön,
hans gerningar förtjent. Jag såg honom tydligt,
belyst af de eldslågor, han måhända sjelf varit med
om att antända. Med lutadt hufvud gick han framåt,
hans jemnskurna skägg flöt ned på hans bröst, hans
hufvud var blottadt och det långa håret fladdrade
för nattvinden.

Nej, bort från detta Paris, från den mörka, eldbelysta
Seinens vatten; bort till lugnare och mera leende
nejder!

*

3.

Det var en vacker sommarafton, som jag åter vandrade
utmed Isars grönskande stränder. Jag hade München
ett godt stycke bakom mig och en herrlig skogslund
framför mig. De majestätiska träden stodo saftgröna;
här och der på svällande blad dröjde aftonsolens
guld och en näktergals smäktande toner hördes på
afstånd. Mellan bugtande grenar såg man sparsamt
upplysta interiörer med skiftande färger och
förtoningar. Hvilken herrlig sommarqväll, hvilket
fridfullt lugn mot den förödelsens styggelse, jag
nyss skådat vid Seinens strand!

En bit ifrån mig såg jag ett litet sällskap, bestående
af tvenne herrar och tvenne damer. På gräsmattan
framför dem var utbredd en hvit duk, på hvilken
stodo glas, flaskor, tallrickar och karotter. Det
lilla sällskapet hade gjort en glädtig utflykt i det
gröna och höll som bäst på att supera.

Jag hade kastat en hastig blick på den trefliga
anordningen, som väckte min egen matlust, och
påskyndande mina steg tänkte jag snart hinna till
München, för att få min vanliga portion te och butter-brod.

»Halloh!» ropade nu en röst, som kom mig att spritta
till. Jag vände mig om och såg en smärt herre häftigt
komma springande i det han ropade: »Sacre dieu,
så stanna då!» Det var Bertrand! Hvilken glädje i
detta återseende!

»Nu skall ni supera med oss!» sade Bertrand.

»Det säger jag inte nej till!»

»Ja, du och min fru äro gamla bekanta; men se
här min far och mor! Ack, min vän, om ni visste
hvilken själsångest jag utstod, innan jag fick reda
på dem! Öfver fyra gånger ha de hållit på att bli
innebrända ...»

»Vi ha ju kommit öfverens om att icke tala om den
der sorgliga tiden,» sade den äldre madame Bertrand.

»Ja, det är sannt! Men i alla fall så är Paris, i
ondt som i godt, underverkens stad; tänk er, allt
ser der åter nästan ut såsom förr! Landet skall
resa sig efter sina olyckor! Men», fortfor han med
sin gamla lätthet att hoppa från det ena ämnet till
det andra, »ni frågar inte efter orsaken hvarför ni
mött oss här. Jo, ser ni, vi sitta på egen grund och
botten. Villan, hvars tak ni skönjer der borta, är
min; jag har fått den af Gretchen. Hennes far är död;
men det bästa af allt var dock att han slutligen
förlät mig, för att jag knep bort hans dotter.»
Bertrand gjorde en liten paus, under hvilken vi tömde
ett glas bordeaux. »Villan säljer jag,» fortfor han,
»ty tysk medborgare har jag ingen lust att bli, fastän
jag dyrkar tyska damer.» I det han yttrade detta foro
hans blickar leende mellan hans fru och hans mor;
hans glädtiga, obekymrade lynne tycktes helt och
hållet hafva återkommit. »Till hösten ge vi oss af
till Italien; ni, min vän, måste följa med! Låt oss
tömma ännu ett glas! Ja, jag säger allt fortfarande:
vive l'amour et la joie! Se, Gretchens kinder ha fått
rosor! Ett lugnt och lyckligt lif är som en god
jordmån, belyst af solen.»

Peregrinus.
»Patriotiskt.»

Jag gick vid vägen ensam häromdagen,
Då tvenne åkdon foro mig förbi: 
Det ena var en stor »berlinerwagen», 
Med »fyra för»  och med en »storman» i; 
Det andra är väl knappast värdt att nämna, 
En kärra blott, som här vi efter lemna.

På mannens bröst en vasa-stjerna blänkte, 
Som väckte mångens vördnad, tror jag visst;
Men jag, jag vände bort min blick och tänkte: 
Der åkte ortens störste brännerist -- 
Ty det är faktiskt, som I kanske veten,
Fast sjelf han är en vän af nykterheten.

Jag glömde bort hans guld, hans relationer, 
I egen glans han lyste för min syn: 
Han »mäskat» ned så många millioner, 
Att uti drank han kunde dränka byn;
Men som han städse hållit bränvinslagen, 
Så far han lugn i sin berlinerwagen.

Sjelf ser han ej, att vid hans seldons glitter,
Det häftar tårar utaf fattigman,
Men uppå honom, som på kärran sitter,
Med ömkan i sitt sinne tänker han:
Den stackarn fuskat uti samma vara:
Han »skulle in på fjorton dagar» bara.

Thorborg Vide.


Svante Horn och Lindbom.

Berättelse af C. Georg Starbäck.

(Forts. och slut fr. föreg. häfte, sid. 64.)

5.

Ringens egare.

I Näs' kaplansgård sutto söndagen derefter på
eftermiddagen fru Sidonia och hennes väninna, den
ryttarklädda Elisabeth, samt den förras dotter. I
köket befann sig Märta, och tår efter tår rullade
utför hennes bleka kind, när hon tänkte på den käre
bortgångne, hvars stoft samma dag blifvit öfverlemnadt
åt jorden.

Litet emellan ropades hon in i storstugan för att
uträtta än det, än ett annat, ty ödmjukhet och
tjenstaktighet pryder ungdomen, sade fru Sidonia,
och som Märta hade ett högtfarande sinne, så behöfde
hon i tid en god upptuktelse, och fick hon intet
annat i sin gamle frändes hus, så nog skulle hon
få öfva sig i konsten att påtaga sig en tjenares
skepelse, så mycket var säkert. Emerentia förstod
också förträffligt konsten att göra det bittra
ännu bittrare. Synnerligast var det fallet denna
dag. Orsaken dertill åter var icke svår att finna,
och den förhemligades ingalunda för Märta.

Jungfru Elisabeth gjorde upp sitt testamente, i
hvilket hon insatte Emerentia, fru Sidonias dotter i
hennes första gifte, till ensam arfvinge af Källeryd
med underlydande, löst och fast, som det befanns vid
jungfru Elisabeth Corelias eget frånfälle.

Emerentia skulle i tid vänja sig vid en rik och
förnäm arftagerskas ställning i lifvet, och derföre
skulle hon öfva sig att hålla Märta på vederbörligt
afstånd. Emerentia var också mycket läraktig,
och Märta, som stod utan huld och skydd i hela
vida verlden, måste foga sig efter de förändrade
förhållandena, huru mycket det också sved i henne,
väl icke tjenandet, men orättvisan, godtycket,
nyckfullheten. Det var ej nog med, att hon villigt
utförde en tjenares åligganden, hon behandlades
fullkomligt som en leksak, ett viljelöst ting i ett
bortskämdt barns händer.

Märta stod ensam i köket och skurade den stora
grytan; den andra pigan -- ty Märta betraktades och
behandlades som den ena -- hade fått lof att gå till
kyrkogården. Men midt under arbetet vandrade också
hennes tankar bort till kyrkogården, der nu han
hvilade, den ende, som kunde och ville göra något
för henne. Bilden af Sven ställde sig här framför
henne. Han ville nog ock hjelpa henne, men det var
den skilnaden, att han måste inskränka sig till
blotta viljan.

Som hon tänkte detta, kom Sven i dörren och ställde
sig invid henne med ett litet papper i handen, hvarpå
hans ögon hvilade. Han hade kommit hem alldeles
oförmodadt till följd af ett bref från fadren, som i
förkänslan af sin bortgång skrifvit till honom derom.

»Märta,» sade efter en stund Sven och såg upp från
papperet, »hvar är din ring, ringen med Svante
Horns namn?»

»Min ring?» upprepade Märta förvånad, »jo, den är i
godt förvar!»

»Men låt mig se den!»

Märta drog fram den lilla snodden och höll upp ringen
för Sven. Denne fattade den, men sade vid första
ögonkastet derpå:

»Detta är icke din ring, Märta ... här fins icke
något namn alls.»

Märta såg efter och fann, att Sven hade rätt. Hon slog
bestört tillsammans sina händer, men utan att säga
ett ord vidare gick Sven sina färde, och han hade så
brådt, att Märta icke ens hann göra honom en fråga.

Hon ville skynda efter honom, men när hon närmade
sig dörren, såg hon honom skymta förbi fönstret. Han
gick snedt öfver gården, och när han kom genom grinden
tog han af åt vägen, som ledde till Källeryd. Märtas
förvåning stegrades, men ett utrop af fru Sidonia,
som öppnat den inre dörren till storstugan, kom henne
att lemna all tanke på Sven och ila till spiseln och
det afbrutna arbetet.

Hon hade dock knappt hunnit dit, förr än fru Sidonia
fattade henne i håret och ryckte hennes hufvud
tillbaka, förklarande, att Märta kunde reta stenar
på sig genom sin lättja och vårdslöshet.

Efter en stunds föreställningar, åtföljda af lämpliga
fingervisningar, gick den stränga matmodren in i
sin himmel igen, ty, sade hon, sannt nog, »här är
det blott en tunn dörr mellan himmel och afgrund!»
och Märta lemnades åter ensam med sina tankar och
sin sorg.

Sven gick emellertid vägen fram till Källeryd. På
gården träffade han Sköld, korpralen.

»Är baronen hemma?» sporde han, »och kan jag få tala
med honom?»

Sköld strök sina mustascher och såg på Sven från
hufvud till fot.

»Hvad är det om?» frågade han tillbaka.

»Något högst angeläget!»

Sköld gick upp åt stora byggningen och följdes af
Sven, som väntade vid trappan. Efter en stund kom
Sköld tillbaka, men sade ingenting, utan gick ned åt
gården. Sven stod förvånad och såg på honom, då en
hand lades på hans axel, och en vänlig stämma sade:

»Guds fred, yngling, hvad söker du här?»
Sven vände sig om. Det var Lindbom, baronens högra
hand, som han mycket väl kände.

»Jag kommer med bud från min fader!» svarade han,
under det han följde den gamle mannen, som drog honom
med sig till ett afsides beläget rum, der de kunde
tala ostördt med hvarandra.

»Så,» sade Lindbom, sedan han stängt dörren, »nu
skall du säga mig, hvad du har på hjertat, jag ser,
att det är något mera, än blott och bart sorgen efter
din fader! Är det något, som jag eller min herre kan
hjelpa till rätta?»

»Icke vet jag,» genmälte Sven, »men snarare torde det
vara tvärtom, så att jag, eller rättare min fader,
kommer med hjelpen till eder ...»

»Hjelp till oss! ... Hvad menar du väl, käre gosse?»

»Om icke min fader misstagit sig, hvilket jag dock
icke tror, så är den ädle baronen färdig att falla i
en väl utlagd snara, men jag hoppas, att bibelspråket,
som min fader visat till, säger sanning.»

»Visst, visst, gosse ... hvad säger bibelspråket?»

»Att den der lögn dristeliga talar, han skall icke
undslippa, och att ett falskt vittne icke blifver
ostraffadt!»

»Ja, visserligen är det språket sannt, men hvad vill
du väl dermed?»

Och Sven omtalade, huru han fått bref från sin fader,
som anat sin snart förestående hädanfärd. I brefvet
hade han hänvisat till Ordspråksboken 19: 5, och
Sven hade efter sin hemkomst slagit upp sin faders
gamla bibel och läst det derstädes understrukna
stället. Men der hade äfven legat ett papper, hvarpå
den hädangångne skrifvit med darrande hand:

»Om söndag till Källeryd. Bedrägeriet måste
uppenbaras, jag kan icke annat, Gud vare mig syndare
nådig! Ringen är Märtas och icke hennes.»

Lindbom satt som slagen af åskan vid den vigtiga
upplysning, som de få orden innehöllo.

»Se, derföre är jag här», tillade Sven. »Hvad som här
skett, vet jag icke, icke heller, om den lilla ringen
befinner sig i baronens eller någon annans ego, men
Märta, min aflidne faders systerdotter, är rätter
egare till ringen, och hvad som är rätt skall väl
dock vara rätt. Säkert var det min faders mening,
att från Åsenhöga begifva sig hit till Källeryd,
ehuru döden öfverraskade honom på vägen, så att han
ej hann fullborda sin afsigt.»

Lindbom nickade tankfull, och en stunds tystnad
inträdde, hvarpå han sade:

»Men huru har då denna ring kommit i jungfru
Elisabeths hand?»

»Genom argan list!» sade Sven tvärsäkert.

»Och huru bevisa det?»

Ja, derpå kunde icke Sven svara, men han var dock
viss på sin sak. Tystnad inträdde åter, hvarpå Lindbom
såg upp och fäste blicken på Sven.

»Jag tror dig,» sade han, »och jag tror, att vi skola
kunna fundera ut ett sätt att få fram sanningen. Men
ser du, min vän, han der uppe, jag menar den gamle
baronen, skola vi skona, så vidt sig göra låter. Han
har fått ett slag af hvad som i den gångna veckan
tilldragit sig, så jag tror ej, att kalmuckens klubba,
som så när krossade hans hufvud vid Schlaufa, gjorde
honom mera ve i hjertat. Kom, låt oss följas åt
... vänta mig ute på gården, jag skall snart vara
vid din sida!»

Den varmhjertade Lindbom skyndade upp till sin herre,
som han fann sittande framför bibeln och läsande
halfhögt för sig sjelf. Lindbom ställde sig tyst vid
hans sida. Slutligen såg Svante Horn upp, och fäste
sina ögon frågande på honom.

»Ordspråksboken, nittonde kapitlet och femtonde
versen!» sade Lindbom och pekade på den stora bibeln,
»nittonde kapitlet och femtonde versen!»

Medan baron Svante började bläddra i boken, för
att slå upp det anvista stället, gick Lindbom sakta
sin väg.

På gården fann han Sven, och de vandrade bort
från Källeryd förbi kyrkan, på vägen till Näs,
samtalande om,
huru de skulle lämpligast röja bedrägeriet. Sven
visste det icke, icke heller Lindbom, men båda voro
öfvertygade derom att Herren nog skulle hjelpa dem.

Märta stod vid fönstret i köket, när de öppnade
grinden och kommo gående fram till byggningen. Hon
rodnade till, när hon fick se Sven i sällskap med
Lindbom, men ögonblicket derefter stod Sven på
tröskeln till köket och vinkade henne fram till sig.

»Håll dig färdig, Märta, när jag ropar ditt namn,»
sade han, men tillade, när han såg, huru bestört Märta
blef: »var lugn, Märta, det är till ditt bästa, och
hvem vet, kanske skola min faders ord, när han fann
oss förra söndagen, gå i fullbordan.»

Dermed försvann han, och Märta hörde, huru Sven och
Lindbom strax derefter öppnade dörren till storstugan
och stego in. Hjertat klappade så hårdt, som om det
ville spränga hennes barm. Hvad ville väl allt detta
betyda, och hvad skulle nu ske?»

Men öfverraskningen der inne blef icke mindre, då
den höga kämpaskepnaden trädde innanför dörren, och
strax derefter Sven. Fru Sidonia slog ihop händerna,
sjelfva Emerentia lutade sig framåt och såg för ett
ögonblick i sitt lif rätt fram. Jungfru Elisabeth
satte handen i sidan och näsan i vädret.

»Hvad står på, Lindbom?» sade hon. »Baronen ligger
väl inte för döden?»

»Låt mig se den lilla jernringen, som skapat eder
lycka!» började Lindbom, utan att gifva akt på den
manhaftiga jungfruns spörjsmål.

»Ringen?» frågade Elisabeth och ryckte till. »Hvad
hafven I med den att skaffa? Jag skall en gång
för alla säga honom, min käre Lindbom, att näsvisa
tjenare äro något, som jag minst af allt kan tåla
... förstår han, min käre vän? Skall jag vara på
Källeryd, så märker jag, att ett och annat der måste
ändras ... lägg det på minnet så länge!»

Dermed såg hon på sin vän, fru Sidonia, som med
en knyck på hufvudet och en axelryckning ville
tillkännagifva sitt deltagande och sitt fullkomliga
gillande af förtrytelsen öfver en så näsvis begäran.

Men Lindbom lät sig, förunderligt nog, icke
alls bekomma. Den ton, med hvilken han svarade,
var så lugn, som om han icke ens hört hvad som
yttrats. Endast i det ärliga ögat kunde man se en
skymt af sorg, som möjligen Sven kunde fatta och
förklara, men icke någon af de öfriga i rummet, --
sorgen öfver allt det onda, som kan utgå från ett
menniskohjerta.

»I måsten visa mig ringen, jungfru Elisabeth, jag
talar med den rätt, som baron Svante Horn här har
att tala.»

Antingen nu jungfru Elisabeth lät beveka sitt
manhaftiga sinne af fruktan, hvilket dock knappast
är att antaga, eller hon tvärtom ville visa, huru
föga hon behöfde ledas af en sådan känsla, -- nog af,
hon framtog den lilla ringen och räckte ut handen
med snodden, utan att bevärdiga Lindbom med en blick.

Lindbom tog ringen och tycktes betrakta den noga. I
sjelfva verket betänkte han, huru han rättast borde
gå till väga för att vinna sitt mål.

»Skall jag säga, huru I hafven fått denna ring?»
sporde han derefter, utan att taga sina ögon från
denna.

»Huru jag fått ringen?» vidtog Elisabeth. »Nej,
Lindbom, nu går skammen på torra landet!»

»Ringen är stulen!» fortsatte Lindbom med sitt
orubbliga lugn, ehuru sorgen framträdde något
tydligare i hans öga.

Fru Sidonia slog ihop sina händer och reste sig till
hälften med ett uttryck af både harm och afsky i sitt
skarpa anlete. Jungfru Elisabeth steg upp från stolen
och ställde sig med armarna i sidorna midt emot den
gamle mannen.

»Är han då rent af från vettet, Lindbom?» utbrast
hon, men hann icke säga mera eller kunde det icke,
ty Lindbom hade ett utseende, som ådagalade, att han
icke förde ett sådant språk utan sina goda grunder.

Han såg på henne och sade:
»Alla utrop äro här onödiga ... det finnes blott
ett sätt att rädda eder ... en öppen och ärlig
bekännelse!»

»Bekännelse? ... räddas från ...? Hvarifrån
... hvarifrån skall jag räddas?»

»Från vanäran!» ljöd Lindboms lugna stämma.

Jungfru Elisabeth spratt till, men fru Sidonia
sträckte sina armar mot höjden, som om hon anropat
Gud till vittne öfver den förolämpning, hvilken en
annans tjenare kunde tilllåta sig i hennes hem.

»Hvilken vanära?» sporde Elisabeth hemtande sig från
sin första öfverraskning.

»Stöld!» blef det entoniga svaret, men då det syntes,
att jungfru Elisabeth ämnade tilltaga ett svar i stor
stil, så att säga, förekom Lindbom henne, i det han
tillade: »nej, nej, det tjenar till intet, till intet
... jag har bevisen här på fickan ... Här finnes
ännu en ung flicka i huset, hvar är hon?»

»Märta!» ropade Sven med ljudelig röst, utan att akta
på sin styfmoders hastiga rörelse att förekomma honom.

Och Märta visade sig till dennas stora grämelse
ögonblickligen i dörren, hvilken ledde från köket,
vida qvickare än när hon eljest ropades.

»Jungfru Märta!» sade Lindbom med ett mildt leende,
»kännen I denna ring?»

Märta gick fram, såg på ringen och sade rodnande ett
svagt: »ja!» hvarpå Lindbom vände sig till jungfru
Elisabeth.

»Viljen I, att vi skola drifva saken längre?»
sporde han.

Elisabeth såg på honom med sammanbitna läppar och
bleka kinder. Hon märkte alltför tydligt, att allt
hvad hon under åratal hoppats och arbetat på var på
väg att rinna henne ur händerna. Hon förbannade inom
sig den stund, som fört henne till kullen vid vägen,
der hon fick kännedom, om ringen och dess betydelse,
en kännedom, som med ens förledde henne att afvika
från sitt förut fattade beslut, som visserligen gällde
att vinna Källeryd, men på ärligt sätt, genom sitt
manhaftiga och karlavulna uppträdande.

Det kan också vara tu tal om, huruvida hon någonsin
kommit att begagna sig af ringen, om hon icke haft
en så god rådgifvarinna och tillskynderska i sin
goda väninna, den fromma och för allt rätt och godt
ifrande fru Sidonia, hvilken nödgats anlita hela sin
skarpsinnighet för att öfvertyga sin väninna och -- det
försäkrade hon på det heligaste -- äfven sig sjelf, att
den lilla listen var endast och allenast att betrakta
som en både oskyldig och tillåtlig krigslist. Fru
Sidonia, som nu förde ordet, sökte ifrigt att gifva
saken denna förmildrande färg.

Men Lindboms ögonbryn sammandrogos. Han förstod sig
synbarligen icke på en sådan krigslist.

»Baron Svante på Källeryd är för god att blifva
bedragen», sade han, »jag upprepar min fråga, skola
vi drifva saken längre, eller ären I böjd att sluta
fred, jungfru Elisabeth?»

Elisabeths ansigte började återtaga sitt glada och
säkra uttryck, när hon fann, att hon kunde slippa för
bättre pris, än hon befarat. Hon gick fram och slog
Lindbom på axeln samt sade i en kort och bestämd ton:

»Fred, fred, gamle gosse ... det är ju klart som
dagen! Tro mig, vi skola nog blifva goda vänner,
när vi närmare lära känna hvarandra och jag blir,
som man säger, varm i kläderna på Källeryd.»

»Der kommen I icke vidare att sätta eder fot!»
yttrade Lindbom.

Men nu blef jungfru Elisabeth utom sig. Det gick
väl an, så länge hon trodde, att frågan icke gällde
Källeryd, utan blott åtkomsten af den fördömda ringen,
om hvars verkliga betydelse hon ansåg Lindbom vara
helt och hållet okunnig, oaktadt det var den, som satt
henne i tillfälle att få tala vid baronen. Hon hade
dock i botten ett karlavulet sinnelag, hvarföre hennes
bestörtning alldeles icke uttalade sig genom tårar och
klagoskri, utan hon lade armarna i kors öfver bröstet
och satte sig eller snarare föll ned på den stol, som
hon nyss lemnat. Der blef hon sittande en lång stund
med rynkad panna och sammanslutna ögon. När hon något
lugnat sig, tog Lindbom till orda:

»Det är för min gode herres skull, som jag helst
önskade, att saken måtte begrafvas i det tysta och
aldrig mera nämnas. Det skulle blifva en sorg till
döds för honom, att finna sig på ett så nedrigt sätt
bedragen. Derföre, viljen I säga honom det i bref och
erkänna eder ... I kunnen ju säga eder blott hafva
velat pröfva honom, om han verkligen vore sådan, som
ryktet sade honom vara, lika ordhållig, som han var
qvinnohatare ... viljen I det, så vill jag tiga
med hvad jag vet, och ingen skall kunna förevita
eder det ringaste, som kan gå eder heder för nära. I
motsatt fall ...»

»Topp!» ropade jungfru Elisabeth, »tag hit papper
och penna!»

Sven skyndade att anskaffa det begärda, och jungfru
Elisabeth satte sig att skrifva.

»Läs!» sade hon derpå och räckte papperet åt Lindbom,
tilläggande, sedan han kommit till namnunderskriften,
»är det, som I viljen?»

Lindbom bugade sig, men hon gick fram och fattade
hans hand.

»I ären alldeles en man efter mitt sinne! Gud förlåte
den, som vållat detta ... jag hade tänkt mig saken
på helt annat sätt, men visst är,» tillade hon,
och hennes grå ögon gnistrade, i det hon spände dem
i fru Sidonia, »visst är, att de finnas, som finna
sin missräkning härvid i högre mått än jag.»

Dermed gick hon ut och slog dörren i lås efter sig.

De öfriga följde.

Der ute hade redan jungfru Elisabeth stigit till häst,
men stannade, då vid grinden uppenbarade sig skepnaden
af ingen mer och ingen mindre än baron Svante Horn
sjelf. Han stod der så styf och stel och såg med
sina stora ögon under de buskiga ögonbrynen än på
ryttarinnan, än på Lindbom och gruppen af de öfriga,
hvilka syntes bakom denne. Ryttarinnan sprängde
fram mot den gamle karolinen, stannade, ty grinden
var stängd och baronen befann sig på andra sidan,
sträckte fram handen och sade:

»Farväl baron, vi se hvarandra icke mer ... men
jag lånar er häst till närmaste gästgifvaregård!»

Dermed satte hon sporrarna i hästens sidor, satte
öfver grinden och var i ett ögonblick försvunnen.

Baronen stod lika förvånad som alla de andra, men
tänkte dock på, att bibelspråket, som Lindbom visat
honom på, innehöll förklaringen. Han yttrade det ock,
när Lindbom närmade sig, men denne sade:

»Nej ... den stackars jungfrun är mindre skyldig, än
andra, men hon, som varit eller hållit på att blifva
offret, hon, som är ringens verkliga egarinna, hon
står der,» och han pekade på Märta. Han framlemnade
äfven den försvunna ryttarinnans skrifvelse.

Den innehöll, »att hon blifvit vilseledd och derföre
äfven vilseledt honom, men Märta är ringens rätta
egarinna.»

»Hm,» mumlade baronen, »det fanns dock en gnista
ärlighet hos henne.»

Han såg upprörd ut och stod länge i sina
tankar. Slutligen bemannande sig, vinkade han till
sig Märta, som nalkades nätt och jemt så nära, att
hon kunde höra och höras, utan att tala alltför
högt. Sedan han genom ett par frågor gjort sig
förvissad om, att hon verkligen var egarinnan till
ringen, sade han:

»Så vill du ock hafva Källeryd?»

»Nej!» svarade Märta.

Sven gick fram för att vara henne till hjelp,
och baronen upprepade förvånad sin fråga, men fick
samma svar.

»Vill du icke hafva Källeryd, flicka?»

Nej, hon ville det icke.

»Och hvarföre?» sporde baronen.

»Min fader, som på sin dödssäng gaf mig ringen,»
förklarade hon, »och som tillika sade, att min lycka
var förbunden med den, fäste dervid ett vilkor ...»
»Och det vilkoret var?»

»Att jag aldrig skulle mottaga en gåfva af högre
värde, än att mitt arbete kunde motsvara henne!»

Svaret slog så an på baronen, att han öppnade
grinden och gick fram till flickan, hvars hand han
fattade. Sedan han närmare efterfrågat hennes fader
och tydligen kände den mannen, åt hvilken han gifvit
ringen, sade han:

»Så må du veta, flicka, att vid ringen fäster sig för
gamle Svante Horn ett oförgätligt minne. Ringen har
burits af en ung flicka, som en gång var mig dyrbar
... hade hon lefvat, så kanske ... men godt, som
det är. Jag fick ringen af henne, när jag drog ut som
simpel karl vid Smålands ryttare. När kriget började
under salig kungen,» här blottade han sitt hufvud, och
Lindbom gjorde så med, »dog hon, och jag gaf ett löfte
att blifva henne trogen. I slaget vid Klissow räddade,
din fader mitt lif, jag kände honom icke, och gaf
honom ringen, det enda af värde, som jag hade hos mig,
med det löfte, att hvar han träffade mig och visade
mig ringen skulle jag gifva honom hvad han bad mig
om ... Din fader, flicka, hade ett hjerta, som,»
ingen höll han på att säga, men sade: »som min vän
Lindbom ... Du får derföre icke neka mig att gifva
dig en hemgift på din bröllopsdag ...»

Derpå gick han hastigt bort, liksom skygg för att
han så länge talat vid »en kjortel».

Men om hösten firades Svens och Märtas bröllop i
Stockholm. Ty fru Sidonia hade genast förklarat, att
en så förnäm jungfru icke kunde vistas under hennes
tak, och derföre hade hon, förmedelst Lindboms
mellankomst, fått en tillflyktsort hos dennes
syster. Lindbom kom sjelf upp till bröllopet och
medförde hemgiften, som utgjorde en summa tillräckligt
stor att dermed öppna den handelsrörelse hvaråt Sven
egnat sig.



Logogryf.

Min uppgift är att gifva rum, 
eho som derför täcks behaga, 
jag står till tjenst för publicum, 
så många jag emot kan taga, 
naturligtvis emot entré, 
ty de, som öfver mig ska styra, 
så innerligen gerna se,
att jag dem ger en skälig hyra. 
För mig man ock sin frihet har 
att skratta eller fälla tårar, 
allt efter som man saken tar; 
hos mig man aldrig känslan dårar. 
Och föga gör det mig också 
om jag är tvungen presentera 
en narr, som ej förstår sig på 
att hofsamt skick och sätt värdera. 
Jag låter honom hållas, jag, --
ty får han ock med bröder flera 
allt efter eget godt behag 
sin egen dumhet exponera. 
Men lika känslolös jag är 
för klokhetens representanter, 
de göra mig ej mer besvär 
än narr'n; det både visst och sant är;
för bådas tjenst jag kommit till, 
och, tänken er ett slikt mirakel,
mitt värde man bevisa vill
som  säkrast  med ett -- stort spektakel!
Sju typer kommit på min lott,
dem må du gerna mig beröfva,
att se hvad annat smått och godt
du får, om du vill tanken pröfva.
Hvad mina skor, hur nötta än,
ju likväl äro, vill jag mena;
hvad öfver hufvud nog en vän
man ger, om man kan honom tjena;
hvad kunde den sig ofta nog,
som råkat ut för decadancen.
se'n han sig djerft nog företog
att slå sig ut med vigilancen?
en egenskap -- det vare nog;
en landtlig del af "stilla nejder"
med lite äng och lite skog;
hvad stundom görs i strid och fejder.
ett uttryck, som till "kredit" hör,
kändt nogsamt i bokhålleriet;
en konjunktion; hvad tjufven gör
med vana i karnaljeriet;
hvad hör till hvarje rättegång,
så visst som amen uti kyrkan?
ett djur, som kan ta' djerfva språng,
kändt för sin vighet mer än styrkan;
en gammal vän i höga nord
med något mer än kunglig krona;
hvad oftast mer än goda ord
kan oss med "ödets nyck" försona;
en sak, som för de styrande
är till att mödan underlätta;
hvad gubben, som man nu får se
så lutad gå, nog var för detta;
ett redskap i ett garfveri,
som här och der kan ses i husen;
hvad aldrig mer än ett kan bli
och räknas likväl till ett tusen;
hvad allting sig ju för vår blick
som här i verlden vi få skåda;
och något hvari truppen gick
att ingen brist på slikt förråda;
hvad icke man bör tala om
i vissa hus -- en gammal sägen;
hvad kan den menska göra, som
om hedern föga angelägen,
till nästans gods har brottslig lust
och mot begäret ej vill kämpa;
och säg derhos, hvad kan jag just
på tal om läsaren tillämpa?
till sist en fisk, om jag mins rätt --
och härmed punktum rätt och slätt.

-gg-


Rebus.

(Af Ernst Ljungh.)



*

Bokstafsgåtor.

Nr 1.

Följande bokstäfver och stafvelser,
riktigt sammanställda, bilda sex ord, hvilkas
begynnelsebokstäver beteckna namnet på en engelsk
romanförfattare och slutbokstäfverna namnet på en
svensk skald:

be, u, ull, ad, el, b, ri, d, l, m, w, in, ro, d, an, er.

Orden beteckna:

1. En stor violin-virtuos. 2. En kanton i
Schweiz. 3. Ett träd. 4. En svensk skald. 5. En stor
flod i Tyskland. 6. Ett till båtar hörande verktyg.

Nr 2.

Följande bokstäfver och stafvelser,
riktigt sammanställda, bilda sju ord, hvilkas
begynnelsebokstäfver beteckna namnet på en svensk
botanist och slutbokstäfverna namnet på en svensk
skald: 

 tu, o, ho, ne, o, r, e, an, el, h, a, ri, p,
d, i, a, p, ja, l, m, or, n, l, r, n, in.

Orden beteckna:

1. En gudinna. 2. En konung af Ynglingaätten. 3. En
stad i Brasilien. 4. En sultan bland fåglarne. 5. En
flod i Spanien. 6. Ett träd, växande vid vatten. 7. En
del af Sverige.

*

Charad.

Mitt första är ett djur af elakt slag, 
Som stundom ock till menskor har behag. 
Så länge som det ännu bär mitt andra, 
Kan ingen i dess närhet säker vandra. 
Ett s man sedan måste lägga till, 
Om man ej alltför orätt stafva vill. 
Man om mitt tredje mycket kunde säga,
Båd' rik och fattig kan den saken äga. 
Mitt hela är en ovärderlig sak, 
Så länge vintern ännu ej är spak.

F. v. W.

*

Uttydningar.

Lösning af Logogryfen i föregående häfte, sid. 64:
Frukost, hvaraf fås: Fru, ro, rus, ur, kort, fukt,
fur, os, tok, krut, rost, frost, stuf, rot, otur, tro,
skrot, rusk, korf, skur, ko, kust, kus! so, rof,
fot, kor, Tor, "tur", ut, ok, torsk, torf, skruf,
stor, stork, sko, kost, kut, sof! frukt, o,-tro, uf,
krus, kur, sur, kos, ort, "turk", sot, sto, ost.

Lösning af Bokstafsgåtorna i föregående häfte. sid. 64, n:o 1: 

B R Ö D 
R E D A 
Ö D E N 
D A N S

N:o 2: Jakob Wallenberg och Min son på galejan. Orden
äro: 1. Joachim. 2. Alkemi. 3. Kalkon. 4. Os. 5. Bro.
6. Wenern. 7. Alp. 8. Laxå. 9. Ljung. 10. Elfva.
11. Noll. 12. Bore. 13. Ej. 14. Rofva. 15. Grin.

Uttydning af Rebus i föregående häfte, sid. 64: Färsk ål. 

Lösning af Charaden i föregående häfte, sid. 64: Ryggstöd.
Fröken Gustaviana.

Karaktersbilder af Onkel Adam.

V.

Gustaviana och baron Gustaf.

I fem år hade baron Gustaf vistats i utlandet. Hans
största och nästan enda fröjd var att timtals
försjunka i betraktande af någon Rafaels madonna, i
hvars målade drag han tyckte sig igenkänna sin egen
Gustafva. Med lifligt sinne och en rörlig fantasi
skulle han lätt kommit att öfvergå till katolicismen,
om ej det katolska presterskapet skämt bort saken. Den
katolska läran har ett par egenskaper, som ännu i
århundraden komma att betinga dess framgångar. Den ena
är att den bland alla religioner är den beqvämaste,
den mest böjliga i fråga om ögonblickets behof och
som kastar alla våra synder och brott på den enda,
allena saliggörande »kyrkan».

Den andra förmånen är att katolska läran är så att
säga en religion att ta på; en, som man kan uppfatta
med sinnena, se, höra, lukta och smaka. Den består af
idel realiteter: målningar och undergörande bilder,
musik, rökelse och ceremonier. Man behöfver blott
se och höra för att nalkas Gud och är aldrig i
förlägenhet; ty helgonens mängd är så stor, att
alltid något af dem rimligtvis bör vara i tillfälle
att åtaga sig himmelska kommissioner.

Baron Gustaf var sinnlig just i denna mening, han
ville gerna fullkomligt fatta och begripa hvarje sak,
och detta stöter alltid på materialism; men munkarnas
okunnighet och lättja och det högre presterskapets
sluga politik stötte honom tillbaka. Nog af, han ville
lefva i ett katolskt land för att njuta af alla dess
kyrkliga mästerverk och ceremonier, hvilka behagade
honom; men »kyrkan» kunde han aldrig förlika sig
med. Han dröjde dock nära sex år i Italien. »Nu när
pappa kommer hem, så skall Gustaviana vara så snäll,
så snäll.» sade mostern, »och visa pappa att hon
kan sticka strumpor, om hon just lägger an derpå.»

Gustaviana var nu en liten stark och frisk unge, glad
och yr, och som vanligen »vallades» af Axel Ljung,
moster Ljungs ende son, nu en pojke af ungefär tolf
års ålder. Han följde sin lilla kusin Gustaviana
och ansvarade för henne. Axel var en hygglig gosse,
som gerna läste och som, till Gustavianas outsägliga
smärta, till hösten skulle in i en skola i närmaste
stad.

Gustaviana, som höll på med alfabetet, tyckte att
sjelfva »vishetens begynnelse» var tråkig nog och
unnade Axel bättre än att hålla på med sådant.

Barnen lekte dock, och begge vunno i kraft och
lefnadslust; ty leken är barnens naturliga vilkor
för utveckling. Det är då man genom en för tidig och
tillkonstlad uppfostran redan försvagat kroppen,
man måste söka hjelpa saken genom gymnastik. Det
är icke, som man säger, den naturliga kraften man
söker utveckla, utan det är en hotande eller redan
befintlig sjukdom man vill motarbeta eller bota. Det
är ett begånget misstag man vill bota genom ett nytt;
ty barnens lek är den naturliga gymnastiken. Den gode
Guden har ej hittat på gymnastiken och allraminst
för att ersätta leken och friheten.

Moster Ljung tänkte väl ej allt detta; men hon följde
sitt enkla förstånd och lät Gustaviana leka i stället
att i otid sätta henne vid sybågen eller korsfästa
barnet på en pianostol för att stirra på små gubbar
med stora knoppar, hvilka kallas noter. Och derför
var Gustaviana, ifrån att ha varit ett svagt barn,
nu en stark, rödblommig, lefnadsfrisk och glad unge,
men icke ett litet bleklagdt och snedt underdjur,
som med tiden skulle resa fram och åter mellan brunnar
och bad för att -- stärka sig.

Det är sorgligt att se dessa långa rader af unga
flickor, som den moderliga fåfängan dömt till ett
förfeladt och glädjelöst lif. De äro så bleka,
så svaga, så ensamt beroende af ögonblickets lilla
glädje, endast derför att -- »det brukas så».

Den så kallade »finare bildningen» är i vår tid
»bleksotens halfsyster».

Baron Gustaf var på hemvägen.

Med sin vanliga häftighet och sin fallenhet för
fantasibilder gladde han sig åt att komma till
sitt forna hem, der han lefvat sina få lyckliga
sommardagar med sin Gustafva. Han njöt på förhand af
att kunna ta sitt och hennes barn i sina armar och
öfverhölja det med kyssar och höra namnet »pappa»
från rosiga läppar.

Det var en söndag han kom inom sin gamla sockengräns,
Erikssunds socken, der Kräftebo låg inbäddadt bland
ängar och skogar.

Kling! klang! ljödo de ostämda klockorna alldeles som
för sex år sedan. Det var samma ljud som då ringde
för hans öron, liksom ett buller, som vi tro oss höra
i drömmen; ty då drömde han, han hörde icke, han såg
icke, han gick der barhufvad i snögloppet efter en
stjernprydd, blomsterströdd svart kista. Det var
samma ostämda skrammel, och
der -- der borta stack klockstapelns spets
öfver skogsbrynet och  en del af kyrktakets
mörka plåtbetäckning framskymtade.

Det kändes, som om han plötsligen fallit från
himmelens höjd ner mot jorden för att krossas.

Kling! klang! ringde det der bortifrån och
högtidsklädt kyrkfolk, pladdrande och skrattande
eller tigande och dystert, skyndade till helgedomen.

Baron Gustaf for förbi dessa rörliga grupper och tog
af vägen till sitt hem; men den herrliga drömmen var
slut -- huru han skyndade framåt, henne råkade han
dock icke.

Baron Sigurd Gyllenbrand på Brandstad skulle, i
samma läge som baron Gustaf, aldrig tänkt eller känt
något ditåt. Han skulle talat om sin »»salig hustru»
och funderat på om det ej vore bättre att sätta
ett jernstaket kring hennes graf i stället för det
af trä, som man satt dit. Det kostade väl temligen
mycket; men visst förtjenade hans salig hustru denna
aktningsgärd. För öfrigt hade han betraktat landskapet
och beklagat att man gått så gement illa åt skogen
och anmärkt att brotrummorna i allmänhet voro i uselt
skick och profvade fjedrarna på vagnen.

Friherrinnan på Brandstad skulle deremot med sina
mörka ögon sökt följa gången af sin svågers känslor,
så som de skiftade i Gustafs anletsdrag, ty hon kunde
fatta allt detta.

Dessa begge personer voro ej der; men der hemma på
Brandstad visste man af baron Gustafs ankomt och
samtalsvis skulle man der fått reda på de begge
makarnas olika uppfattning af samma sak.

Vagnen körde fram för dörren på Kräftebo; baronen
hoppade ur och möttes på trappan af sin svägerska,
lilla Gustaviana och Axel, hennes oskiljaktige vän.

Baronen stannade några ögonblick och aftog, liksom
förlägen, den lätta sommarhatten. Håret var starkt
gråsprängdt; han hade åldrats.

»Välkommen, pappa!» sade Gustaviana och nalkades
honom, »välkommen, pappa!» ty det hade Axel lärt
henne säga.

Baronen tycktes ej höra henne. Plötsligt lyfte han
upp barnet.

»Gustaviana, du är ju min egen flicka, min egen
... Nej!» sade han sakta och nedsatte henne åter,
-- »en till, en till rår om dig; men hon är inte här.»

»Välkommen, svåger,» sade fru Ljung.

»Jaså, det är du! -- Ja, nu är jag hemma igen,»
sade baronen.

»Se, svåger, huru lik är ej Gustaviana sin mor.»

»Ja, mycket lik, alltför lik henne; låtom oss nu
gå in.»

»Nu blir han väl glad,» hviskade Gustaviana till
sin lekkamrat. »Ett så grannt kaffebord får man leta
efter, och blommorna sedan från mammas graf, de hvita
syrenerna, och så hans namn G. G. midt på bordet.»

»Och stolen se'n, som är blomster klädd, den är som
en kungatron,» hviskade åter Axel; ty den stolen var
hans mästerverk; men baronen stannade vid dörren,
liksom förlägen. Han var en främling der hemma och
föreföll sig sjelf som en gengångare. Om det vore
menniskan gifvet att efter döden återvända hit till
jorden, skulle hon känna sig så som i detta ögonblick
baron Gustaf.

Det var en djup, instinktlik känsla af att vara en
främling, att vara ensam.

Denna sinnesstämning gjorde att baronen icke ens
tycktes se detta prydligt dukade bord och denna granna
stol, som utgjorde barnens glädje och stolthet. Fru
Ljung, som märkte barnens förstämning, sade:

»Svåger Gustaf skall väl sitta ner vid
kaffebordet. Gustaviana har klädt bordet och min Axel
stolen; de ha gladt sig så mycket deråt på förhand.»

Ett bittert leende for öfver baronens drag.

»Ja, så är det alltid; man gläder sig på förhand,
och sedan så ...» Men liksom han plötsligt vaknat,
tillade han: «Jaså, Gustaviana har klädt bordet;
tack, min snälla flicka, tack!» Han tog henne i sitt
knä och kysste henne på pannan.

Gustaviana, som börjat känna sig sorgsen, då fadren
icke tycktes se hennes små anstalter och påhitt,
blef nu glad igen, som barn bruka då sinnet vänder
sig och kommer med kronan upp i stället för »klafven».

»Se, pappa,» sade hon, »vi ha plockat blommor! de
der röda och blå äro från trädgården och de der hvita
syrenerna från mammas graf.»

Det var ett olyckligt ord. Baronen nedlyfte åter sin
flicka och steg upp utan att säga ett ord, tog sin
hatt och gick ut.

»Pappa blef visst ledsen och ond,» snyftade
Gustaviana, och Axel blef riktigt förargad på den der
baronen, som bar sig så dumt åt när andra menade väl,
och som icke helt enkelt blef glad då han borde vara
glad, utan i stället stegrade sig som en istadig häst.

Den tolfårige gossen förstod ej ännu att själen liksom
kroppen kan få så djupa sår att de efterlemna ärr, som
smärta vid hvarje vexling och hvarje beröring, och att
just för baronen det var Gustaviana, hvilken liknade
sin mor så mycket en knopp kan likna en utslagen ros,
som med sin lena hand berörde honom smärtsammast.

Sedan baronen några dagar vistats på Kräftebo, for han
till Brandstad. Han hade knappt talat vid Gustaviana,
ännu mindre smekt henne. Det var som om ett främmande
väsen alltid trängt sig mellan honom och hans barn.

»Det var hin hvad du blifvit gammal, käre Gustaf,»
sade baron Sigurd; »ditt hår är ju så gråsprängdt som
min Silfversvarten, men derför är han lika dugtig att
rida på; litet svankryggig, men det gör ingenting,
och så är han passgångare till på köpet; men ett
bra kreatur. Du skall få se på mitt nya stall, det
är på nya fason.»

»Nu skola vi roa oss som vi kunna, Jag har till
exempel -- ty det vet jag roade dig i forna tider,
och sanningen att säga köpte jag den derför -- till
exempel köpt en liten, men mycket bra biljard med
marmorskifva, splitt spångande ny och med så jemna
'vallar' att man kan dubblera huru man vill, utan
att bollen skenar. Du har väl öfvat dig deruti i
Italien och är väl min öfverman. Eljest så öfvar
jag mig med en löjtnant Ädelstorm, som är en riktig
baddare. Konsten är att han icke kommer i stöten;
ty se'n så går vinsten med Davids höns.»

»Eljest så brukar jag spela bräde med presten; ty
det är ett prestaspel, eller schack med kronofogden,
som säger att schack skärper förståndet.»

Men baron Sigurd kunde ej muntra upp sin kurjösa bror.

»Nej, Beata!» sade han då han blef ensam med sin
friherrinna. »»Det är vårt fel, vi skulle gift bort
honom så snart sorgåret var väl öfver. Det är ju
galenskap att sörja så. Ingen förnuftig menniska ...»

»Jaså,» sade friherrinnan; »ingen förnuftig menniska
bör öfver året sörja sin hustru?» En känsla af att,
om hon dog, hon skulle ersättas af en annan och ej
efterlemna tomhet och saknad, gjorde så väl tonen
som uttrycket bittert. 

Åh jo, förstås ... hm, hm ... ja, förstås; men
sorgen bör likväl ha en förnuftig gräns och ...»

»Åh jo, kära Sigurd, bry dig ej om att förklara
dig. Du har rätt i att om man tappar en silfverspecie,
så är det visst ledsamt, men den kan ersättas med fyra
riksdaler i sedlar eller slantar eller med för fyra
riksdaler socker och kaffe eller smör eller konjak;
ty en specie är hvarken mer eller mindre än af fyra
riksdalers värde, om den utbytes mot papper eller en
fjerding sill.»

Baron Sigurd småskrattade.

»Dina liknelser äro då riktigt ljufliga och klara
som korfspad, som man plär säga; men huru du liknar,
så har Gustaf burit sig dumt åt, som icke i röda
rappet skaffade sig en annan hustru. Hm, det skulle
väl varit kurjöst, om ej en baron Gyllenbrand skulle
kunnat få sig en hustru, och en så pass hygglig karl
som bror min, oaktadt sina öfverspända
idéer, ändå är. Som sagdt, vi borde ha gift bort
honom genast, så hade, han fått en ersättning.»

Den gode baronen märkte ej den blick af outsägligt
förakt, som hans hustru fäste på honom, då hon sade:

»Du har rätt, Gustaf borde sökt att ersätta
förlusten. Ja, ha ha ha! det är klart som dagen.»

»Ja, är det inte det? Det hade väl funnits en till,
lika rar som trädgårdsflickan? Det skulle vara kurjöst
eljest; ty Gustaf är på det hela en hygglig karl och
fruntimmer ha en afgjord lust att fånga sig män som
äro romantiska från hjessan till fotabjellet. Således
hade saken långt ifrån varit omöjlig; men då lade
vi armarna i kors och Gustaf flaxade omkring som en
yrvaken tupp.»

»Ja,» började friherrinnan med en viss försmädlig
dragning på hvarje ord; »han och vi handlade högst
oklokt.»

»Ja, är det inte det jag sagt och säger?»

»Jo visst; men för att nu tala om någonting annat,
minnes du gamla Rota?»

»Ja, det gör jag visst; det var en hund så
snäll, att maken ej fanns i hela landet.»

»Men du fick ju Flinta i stället?»

»Flinta, ersätter hon Rota? står hon för rapphöns så
som Rota? Nej du, det duger ej att tala om Rota och
Flinta på samma dag; sådan jagttik får man ej tag
i mera än en gång.»

»Hon var således oersättlig?»

»Ja, det var hon.»

»Och det var ändå blott en jagttik.»

»Jaså, du är der igen,» yttrade baronen misslynt. »Hm,
vi skola ej tala om det der.»

»Som du vill,» yttrade friherrinnan.

»Ja, lika så godt; vi förstå ej hvarandra,» sade
baronen och tog sin hatt och gick ut; ty nu var
han förargad, han, som hade så praktiskt rätt och
som ville resonnera på förnuftigt vis. Hans Beata
var som förhexad och snart lika galen som hans kära
romantiska bror, hvilken i Rom roat sig med att bli
kär i den Sixtinska madonnan, en bit måladt lärft;
vore det då icke galenskap, så funnes ingen sådan.

Gustaf hade varit ute på morgonen. Hans lynne var ett
helt annat än der hemma. Från hvarje vrå der tittade
sorgen fram; han såg öfverallt det bleka ansigtet, och
huru, som genom en jordbäfning, hans nybyggda lycka
störtade samman till en formlös massa. Gustavianas
likhet med modren plågade honom; det var en lefvande
varelse, icke ett stycke måladt lärft. Denna flicka
skulle också framdeles bygga sig ett luftslott och
se det störta inför sina ögon. Det låg någonting
outsägligt bittert i att se detta barn, som blifvit
födt med en olycka till möderne och förtviflan till
fäderne. Arma barn! det hade hvarken mor eller far;
ty Gustaf fann att han ej kunde vara en far sådan han
borde vara, en lugn och klok ledare, under hvilkens
vård Gustavianas alla anlag skulle med försigtig hand
upprullas för att träffas af ljus och sol. Nej, det
kunde han ej. Hvarje närmande till detta barn ömmade,
som en gammal blessyr ömmar då den beröres. Nej,
det var omöjligt.

Men han tänkte dock beständigt på just detta barn,
som ingen far hade, fastän denne lefde.

I denna själsnöd kom han att tänka på sin
svägerska. Denna hade både känsla och förstånd och
kraftig vilja. Hon hade gått igenom en hård skola,
som kufvat hennes sjelftillit och tämjt hennes kraft;
ty det föreföll henne alltid som om hennes hat mot
den sköna trädgårdsmästardottren skulle dragit ner
olyckan i deras hus.

Hon hade något att försona.

Det var samvetet, som vaknat inom ett oroligt hjerta,
ett hjerta, som aldrig blifvit tillfredsstäldt; ty
Sigurd hade intet att säga sin hustru. Hon stod högt
öfver honom i hufvud och själsodling och var känslig 
för mycket, som en fideikommissarie aldrig drömt om. 
Hon å sin sida måste som qvinna akta en man, som så 
sörjde sin hustru. Detta var kärlek, trohet -- en 
innerlighet, som aldrig kunde glömma -- och dertill 
snille, kunskaper, fantasi, poesi -- en vänlig öppenhet 
och ett ärligt, varmt sinne, som blickade fram ur de 
tänkande ögonen. De paralleler, som hon måste draga 
mellan de begge bröderna, höjde Gustaf ännu mera i 
hennes sinne.

»Bästa Beata,» sade Gustaf i det han satte sig i
fåtöljen vid hennes sida och fattade hennes hand;
»jag gick bittida ut; du kan ej tro huru herrlig
naturen är då den vaknar. Der går förtröstan upp
hvarje morgon som Gud ger. Äfven jag hänryckes deraf,
ja mer än af konstens alla verk.»

Friherrinnan betraktade honom småleende och liksom
frågande; ty det föreföll henne som detta skulle vara
en inledning.

»Jag ser på dina ögon att du vill göra en fråga.»

»Ja, bäste Gustaf.»

»Ser du, Beata, jag har ...» Han ansträngde sig att få
fram ordet. »Jag har ... har min lilla Gustaviana,
moderlös är hon, faderlös äfven; jag duger ej till
något och minst ... Bästa Beata, håller du af min
lilla, snälla, rara unge, Gustaviana, gör du det?»

»Ja, Gustaf, som en mor eller kanske som en mormor;
det är en grad mera, det.»

Baronen teg och blickade ned framför sig.

»Jag är fattig,» sade han äntligen; »jag har dock
detta barn och det behöfver uppfostran. Min snälla
svägerska kan vårda och älska barnet, men icke
uppfostra flickan, hon sade mig det med tårar i
ögonen; Gustaviana och jag måste skiljas, sade hon.»

»Gustaf,» började friherrinnan, »Gustaf, se på mig,
se in i mina ögon; du skall der få se om jag menar
det jag säger. Tag hit Gustaviana, hon skall bli vårt
barn. Jag lofvar Gud och dig och barnet att jag vill
vara en mor för henne; är du nöjd, Gustaf?»

»Ja, ja, det var det jag ville säga; men Beata,
hvarför jaga tårarna hvarandra, hvarför gråter du?»

»Jo, Gustaf, ser du jag tackar Gud för hans
obegripliga nåd. Jag tackar på mitt vis med tårar. Jag
tackar dig Gud att du ger mig tillfälle att på detta
barn slösa all den kärlek, som, förvänd i hat, en
gång kastades på hennes mor.»

»Hvem kunde hata henne?» frågade Gustaf sakta.

»Jo jag, just jag; men nu har Gud sett min ånger
och han låter mig, ovärdiga, bli mor åt hennes barn,
Gustafs och trädgårdsmästardottrens enda barn. Ja,
Gustaf, hon är numera min dotter, min Gustaviana.»

»Ja, så var det med den saken,» yttrade baron Sigurd
inträdande; »vi skola ut och segla till den obebodda
ön och ha kaffe med oss och lefva som Robinson
Crusoe. Hva ba? Jag tror att herrskapet gråtit en
liten duett på morgonqvisten. Jaså, hvar min broder
Gustaf kommer, så blir det töväder.»

»Bäste Sigurd,» inföll friherrinnan, »Gustaviana skall
komma hit; jag skall vara hennes mor, hon skall bli
min ålderdoms glädje.»

»Jaså ... det går för sig; skaffa bara inte hit en
långskranglig och tråkig guvernant, som sitter och
moraliserar dagen i ända; ty guvernanter har jag
aldrig kunnat med ... de bleka nemligen, som se ut
som gulnade hängbjörkar, ha ha ha!»

»Vi ha inga egna barn,» sade friherrinnan.

»Åh ja, den visan har jag hört förr, men när vår Herre
inte velat gifva oss några, så... så kan ingen hänga
sig för det.»
-
Lekande kattor.

(Tillhör art. å sid. 103.)
Ett fosterländskt Bildergalleri.

XXXIX.

Olof von Dalin.

Det har varit senare tider förbehållet att göra
rättvisa åt en man, som, högt uppburen af sin
samtid, sedan alldeles glömdes bort, derpå blef
föremål för de hätskaste angrepp och nu omsider
bedömes med oveld. Den mannen hette Olof von Dalin,
som föddes den 29 Augusti 1708, härstammande från
en äldre prestfamilj. Hans far var Jonas Dalin,
kyrkoherde i Vinberg i Halland, »i sin bygd sjelf
ansedd för ett snille och en lycklig poet», och
hans moder Märta Brigitta Auséen, »ryktbar af många
snillets sällsynta egenskaper». Gossen förlorade i
mycket späd ålder sin far, men erhöll, då hans moder
gifte om sig, i prosten Severin Bökman en styffader,
som kärleksfullt vårdade sig om honom, tills en nära
slägting, den vidt berömde tänkaren och diktaren
Rydelius, professor i Lund, tog honom till sig för
att öfvervaka hans senare uppfostran. Hans tidigt
visade skaldeanlag framträdde nu öppet. Dalin skref
vers på både latin och svenska, dem han visade för
sin lärare, hvars goda smak utöfvade ett välgörande
inflytande på anlagens utbildning och stadgande.

Dalin fick 1723 och 1726 åtfölja sin styffader, som
var riksdagsman, till Stockholm, der han sistnämda
år blef på förord af Rydelius antagen till enskild
lärare hos kammarrådet, sedermera landshöfdingen
baron Claes Rålamb. Den unge informatorn hade ett
godt sätt och en lätt umgängeston, hvarför
han ock snart tillvann sig sitt herrskaps
ynnest. Hans små tillfällighetsverser roade och väckte
uppmärksamhet. Bland Rålambs umgängesvänner var
jemväl presidenten Conrad Ribbing, hvilken blef
Dalins gode gynnare.

Ännu som lärare ingick Dalin i embetsverken. Han
blef år 1731 anställd som extra ordinarie kanslist i
riksarkivet, samt året derefter i kanslikollegium,
hvarest han »flitigt infann sig vid de göromål,
som kanslibetjeningen åtfölja».

Redan i Lund hade Dalin umgåtts med tanken på »något
arbete, som uti vårt svenska språk vore oförsökt». Nu
skref han (1731 och 1732), mest för att roa Rålamb och
Ribbing, några smärre satirer under form af avisor,
detta »oförsökta»,
hvilka med nöje lästes och i afskrifter
kringflögo. Det bifall, dessa rönte, gaf mognad åt
hans plan, och i slutet af 1732 utkom första numret af
tidningen »Den Svenska Argus», bildad efter Addisons
bekanta tidskrift »Spectator» i England.

Denna ovanliga litterära företeelse gjorde
genast uppseende. Innehållet var icke egentligen
politiskt eller litterärt, utan bestod för det
mesta af moraliska anmärkningar öfver hvarjehanda
i det enskilda lifvet gängse fel och fördomar, af
några uppsatser om statshushållning och näringar,
af artiklar för hofvet, blandade med slängar åt enskilda
samhällsklasser och åt ständerna. Man log godt
åt de ofta putslustiga målningarna, och det lilla
veckoarket formligen slukades af läsekretsarna. Till
dess spridning kan man sluta deraf, att postverkets
inkomster genom detsamma stegrades till en för den
tiden ovanligt hög summa af 5,000 daler s. m.

Till denna framgång bidrog äfven den
hemlighetsfullhet, hvari utgifvaren visste att
hölja sig, och hvilken på samma gång gaf större
verkan åt tidningens omdömen, som den äfven retade
verldens nyfikenhet. Man uttömde sig i gissningar,
man efterspanade hos boktryckaren, men fåfängt, ty
han var sjelf lika okunnig som allmänheten. Märkligt
är, att denna anonymitet kunde bibehållas, fastän
man talade åtskilligt om en poet vid namn Dalin,
hvars qväden börjat tränga utom den förtroligare
kretsen. Redan år 1729 dikterade han under en sjukdom
den berömda sång, hvars början lyder:

Förblindade verld, 
Hvart rasar din färd?

Dessutom var Dalin en ifrigt arbetande medlem och
sekreterare i det politiskt vittra sällskapet »Avazu
och Vallasis», till hvilket namn man ej kunnat finna
nyckeln, och hvars ordförande var Dalins käre vän,
grefve Piper af Engsö.

Det bifall, Argus rönte, var likväl icke
oblandadt. Mösspartiet tyckte sig i bladet finna en
lutning till Hattpartiet, frihetsmännen till hofvet,
pietisterna och presterna till fritänkeri. Dalin
var också mera vän af Hattarna, hvilka ville
att Sverige skulle begagna en gynnsam
konjunktur till återtagande af sin forna ansedda
maktställning. Ständerna ingingo dock i Dec. 1734 med
en skrifvelse till K. M:t, hvari de uttryckte sitt
"nöje och välbehag» öfver den obekante författarens
»berömliga uppsåt och arbete;» men Argus upphörde och
författaren förblef okänd till 1736, då presidenten
Ribbing afled, och Dalin lät trycka ett griftqväde,
med utsatt namn, öfver denne sin gynnare, hvarmed
allmänhetens ögon öppnades för poeten i Argus och
kritiken äfven väpnades emot honom, i det »någon liten
poetisk dverg ur skrefvorna på Parnassen vågade sig
i skaldekrig med denne jätten». Dalins svar blef hans
»Tankar om kritiker», med hvilket han anses vara den
litterära kritikens fader i Sverige, liksom han genom
Argus är den svenska pressens.

Den nu i glans stående skalden och skriftställaren
föreställdes för konung Fredrik och drottningen,
hvilka nådigst mottogo honom, den förre skänkande
honom en gulddosa, den senare 3,000 daler kopparmynt,
hvarjemte han, enligt ständernas begäran, befordrades
från kanslist och blef kungl. bibliotekarie. Man
antager, att denna befordran var ett verk af Hattarnas
hufvudmän, hvilka trodde sig skola kunna vinna
den nya stjernan. Genom Avazusällskapet hade han
gjort bekantskap med de förnämste ibland dem, såsom
bröderna Gyllenborg och Tessin, åt hvilken senare han
vid riksdagen 1738 egnade ett långt qväde, hvari han
aningsfullt tecknar partiyrans faror, utbristande:

Gud! låt ej frihet bli en het regeringsklåda 
Och ett fördömdt begär att laglöst vilja råda; 
Då står ett rikes lif på brädden af sin graf: 
Der hvar och en är kung, är hvar och en sin slaf.

Vid Carl Gyllenborg, Hattpartiets synlige chef,
knöts Dalin särskildt genom den gryende svenska
teatern. Såsom vi veta, öppnades 1737 en ordentlig
svensk skådebana i Stockholm under kammarherren von
Olthoffs inseende, hvars invigningsstycke utgjordes af
Gyllenborgs »Svenska sprätthöken». Närmast honom kom
Gyllenborgs vän Wrangel, grefve och riksråd, hvilken
skref tvenne tragedier, »Fröken Snöhvit» och »Torilla
eller Regner och Svanhvita». Uppmanad af dessa
gynnare och vänner, skref Dalin »Den afundsjuke»,
komedi i tre öppningar, »uppfyld med sång mellan hvar
akt», och »Brynilda eller Den olyckelige kärleken»,
tragedi i tre öppningar, hvilka båda stycken uppfördes
1738. Om »Brynilda eller Den olyckelige kärleken»
skref Leopold ej alldeles utan skäl: »Denna kärlek
är olycklig i allt, till och med i dess teckning.»

Följande året anträdde Dalin med sin lärjunge,
den unge Rålamb, en utländsk resa genom Danmark,
Tyskland och Holland till Paris, på hvilket senare
ställe han, genom förord af Tessin, som då uppehöll
sig der för anskaffande af krigshjelp mot Ryssland,
kunde flitigt göra samlingar af källor till svensk
häfdateckning. Efter ej fullt tvenne års bortovaro
återkom han till fäderneslandet, hvarest stora
förändringar emellertid försiggått. Det hittills
regerande Mösspartiet hade måst lemna makten och
följts af Hattpartiet, hvarmed kom ny ministèr, ny
rådkammare, nya förbund, nytt hushållssystem. Dalin,
som, efter hvad vi redan sett, förut dragits
till Hattarna, öfvergick nu helt och hållet till
dem, och blef politisk skriftställare, politisk
diktare. Härtill bidrog ock, att Mösspartiet
förnämligast utgjordes af den gamla aristokratien,
under det Hattarna i allmänhet bestodo af den yngre
adelns medlemmar, hvilka ansågos för eller ville bli
Mössornas vederlikar i embeten och mera. Med mästerlig
satir gisslar Dalin den gamla aristokratien i sin dikt
»Aprilverket om vår tid,» men låter der äfven de unga
slägterna och ärelystna viljorna få sin beskärda del.

Dalin skref nu jemväl sin berömda »Saga om Hästen»,
hvari han framställer, under bilden af en häst, det
svenska folkets öden från unionstiden ända till Carl
XII:s blodiga slut, fällande om partislitningarna det
sanna uttrycket: »Bevare oss den heliga evighet från
kif om tömmarne af många småaktiga kuskar! Det är
värre än allt annat ondt: då går åktyget sin gena
snedgång på slump och lyckans barmhertighet
öfver höjder och dälder, emedan de tömlystne ligga
hvarandra i håret.»

I Avazusällskapet var man konungsk deri, att man på
Carl XII:s dödsdag i sång och tal hedrade konungens
minne. Så sjöng Dalin den dagen år 1738:

I dag för tjugo år vår tid sin början tog, 
Då med vår gamla dygd den store hjelten dog: 
Nu är han som en dröm. Hvem må det ej beveka, 
Att på vårt lejons graf en hop med råttor leka?

I samma stil sjöng Dalin nu fortfarande, ifrigt
påminnande folket om vådan af söndring, nyttan af
enhet, ifall landet skulle återfå sin maktställning.

Kriget med Ryssland bröt ut, men i stället för rykten
om segrar kommo sådana af oroande art, så att Dalin
tjugondedag jul, då »Knut kör julen ut», sjöng:

Gud, låt Sveriges krigshär lära 
Såleds köra julen ut,
Att vår frihet och vår ära 
Icke slutas må med knut.

Dalin, som här gjorde ett ordspel af julens Knut
och ryssens knut, har ofta visat, huru han äfven kan
kallas den svenska ordlekens eller »witzens» fader.

Ryktena blefvo sanning, en förkrossande
verklighet. Det så käckt började kriget fick en
neslig utgång. De nu uppskrämda maktegande Hattarna,
som fruktade en stark räfst af motpartiet, och af
Sinclairsvisans förmåga att elda till krig slöto
till diktens egenskap att äfven kunna lugna sinnena,
uppmanade sin skald, Dalin, att i detta syftemål
stränga sin välljudande lyra. Och så uppstod hans
stora epopé »Svenska Friheten», hvilken hjeltedikt
för sin tid »utan jemförelse intog höjden af svensk
skaldekonst». Dikten blef ej utan sitt afsedda
gagn vid riksdagen 1742, och de tacksamma Hattarna
skaffade Dalin i belöning det hedrande uppdraget
att skrifva Sveriges Rikes Historia, fastän skalden
ingalunda stack under stol med, att han ej var nöjd
med sakernas närvarande ställning, såsom då han skref
sin dikt »till det täcka könet», hvari hans harm
blossar fram genom skämtets lätta hölje:

Begynn då du att verlden styra! 
Ännu har ej vår mandoms yra 
Med allting till förderfvet hinnt. 
Nog ha vi hinnt vår makt förstöra 
Och dumma krig i otid föra
Och pluttra bort vårt stora namn: 
Men om man dig nu herska låter, 
Snart skaffar du ett Finland åter 
Och femton gånger Fredrikshamn.

I sin allegoriska saga »Ängen» är han ännu
skarpare. Der berättas, huru en i frossa insjuknad
bondes fyrfaldiga boskap, hästarna, oxarna, getterna
och svinen, oaktadt bondens visa förmaningar och
edliga löften, under hans sjukdom gemensamt förhärjade
hans frodiga äng och sedan omkommo i elände.

Det var naturligt, att Dalin, förskräckt öfver
partiernas oförsonlighet och de främmande makternas
inblandning i våra inre angelägenheter, skulle
inse, att enda räddningen undan anarkien låg i
konungamaktens stärkande. Till konung Fredrik
satte han tydligen föga hopp, men Sverige hade
fått sig en ny tronföljare, hvars snillrika gemål,
Lovisa Ulrika, med oemotståndlig makt drog till sig
likstämda karakterer. Embryot till ett regeringsparti
bildades och utvecklade sig. Hit hörde snart äfven
Dalin, som för öfrigt äfven sjelf fått känna ferlan
af ständerregementet.

I enlighet med sitt uppdrag att skrifva Svea
Rikes Historia, hade han 1747 till rikets ständer
öfverlemnat första delen af sitt verk. Han bröt deri
med dittills gängse och genom Rudbecks Atlantica
lifligt närda föreställningar om Sverige såsom jordens
medelpunkt, och han utvecklade i stället den satsen,
att de nordiska hafvens yta fordom öfvertäckt hela
den skandinaviska halfön, med undantag af de högsta
bergspetsarna, hvilka då för tiden bildade ett
slags skärgård, hvars öar mer och mer hopväxt till
ett fastland, allt som vattnet sjunkit undan och
de mellanliggande bottensträckorna kommit i dagen
-- hvilken åsigt så till vida bekräftats af senare
forskare, att vattnet visserligen öfverspolat vår
halfö, fastän landet höjt sig och vattnet icke fallit
undan. I presteståndet väckte denna Dalins lära
om vattenminskningen stor uppståndelse. Rhyzelius
ingaf till ståndet samma år ett betänkande, hvari
presterna uppmanades att tillbakavisa denna lära,
emedan »det är dem ålagdt att försvara den Heliga
skrift och dess dyra sanning», och förklara, att
»Dalins s. k. Svea och Göta historia icke måtte anses
som vårt fäderneslands rikshistoria.» Presteståndet --
gillade förslaget!

Dalin måste dock snart sätta å sido sina kära
historiska studier, i det han år 1751 anställdes som
informator för prins Gustaf. Samma år blef han äfven
adlad och fick sätta ett von framför sitt fäderneärfda
namn. Några angenäma år följde nu för skalden,
som kom i gunst hos sin höga matmor och sjelf
var det höga parets verklige vän och förtrogne. Af
hundratals små genres i hans ströqväden kan man
finna, på hvilken förtrolig fot han stod till den
konung blifne Adolf Fredrik och hans gemål. Man ser
honom sitta med dem vid spelbordet och betala med
vers sin spelskuld; man ser dem göra honom allehanda
spratt, hvilka han ej är sen att besvara; man ser
dem öfverrumpla honom, då han på sin kammare går
i nattrock, hvarvid han genast extemporerar några
rim af det innehåll, att man inför sin öfverhet,
liksom inför sin Gud, ej kan visa sig i ett bättre
tillstånd, än det som närmast liknar oskyldighetens;
man ser honom följa dem på promenader eller på jagt;
man ser honom ofta spisa med dem i gröngräset, då
ömsom en björkhage, ömsom ett torp och ömsom en fager
ö utgör hvilstället. Kortligen, i hufvudstadens tvång,
under riksråds och ständers dystra blick tvinade
man; om somrarna, på lustslotten, under resor, då
kungligheten kunde bortläggas med ceremonierna och
tycket fritt följas, då lefde man först, och man roade
sig med de mest lössluppna tidsfördrif och med fritt,
stundom litet sjelfsvåldigt språk. Detta kallades
att »bära Calotten», att »vara i Calottinien» eller
»tillhöra det Calottiska Regementet», som valt Momus
till sin skyddsgud. Momi, magens guds, mössa, kallad
»Calotten», sirad med ett par öron jemte en mängd
småklockor och bjellror, var hjelm. Så ofta man
var i Calottinien, skulle allt hvad man företog sig
vara uppsluppet. Det var vid sådana tillfällen Dalin,
iklädd prestdrägt, bakom ett bord med läckerheter höll
de s. k. »Calottpredikningarne» inför drottningen,
i hvilka det kapucinartade predikosättet hos
mängden af den tidens presterskap härmades och
förlöjligades. Afskrifter af dessa predikningar
flögo i tusental genom landet. Presteståndet blef
ursinnigt och beslöt att hämnas på gunstlingen,
hvilken emellertid 1753 blifvit sekreterare i den
af Lovisa Ulrika stiftade Vitterhetsakademien (nu
Vitterhets-, Historie- och Antiqvitets-akademien),
samma år kansliråd och 1755 rikshistoriograf.

Ett lägligt tillfälle för hämden, efter hvilken för
öfrigt äfven de andra stånden törstade, inträdde vid
den misslyckade sammansvärjningen för konungamaktens
utvidgning, om hvilken Dalin hade kunskap. Han
anklagades för lifvet, men slapp undan med förvisning
och beröfvande af lärarebefattningen hos kronprinsen
Gustaf. Det var hans forna vänner Hattarna, som dömde
honom. Sin förvisningstid tillbragte Dalin med arbete
på sitt historiska verk, om hvilket Fryxell, i öfrigt
oblid mot Dalin, säger, att han var den förste, som åt
fosterlandets historia gaf på en gång vetenskaplig och
konstnärlig hållning, hvarför han ock erhållit
namn af svenska häfdateckningens fader. Lediga
mellantider förströdde han sitt numera mjeltsjuka
lynne med besök hos adliga slägter på landet, såsom
Ribbings på Stenhammar eller Pipers på Engsö, der
han i grefvinnans kabinett hade sin egen vrå, enkom
inrymd för honom att der skrifva och rita.

Mösspartiet kom åter till makten. Hattarnas domar
upphäfdes, äfven Dalins förvisning. Han kom tillbaka
till hofvet 1761, der han dubbades till riddare af
nordstjerneorden och utnämdes till hofkansler. Man
ville göra honom till riksråd, men annorlunda ville
Herren i sitt rådslut, ty Han bortkallade honom efter
en kort sjukdom d. 12 Aug. 1763 på Drottningholm,
och han jordfästes d. 14 Aug. i Lofö kyrka, der
hans sjelfvunna adeliga sköldemärke krossades. År
1769 aftäcktes öfver honom och Klingenstjerna, hans
efterföljare i lärarekallet hos prinsen, en dyrbar
minnesvård, föreställande en ättehög, på hvilken
höjde sig en obelisk med inskrifter öfver de begge
förevigade, och hvilken aftäckning bivistades af hela
den kongl. familjen, samtlige riksråden m. fl. »Till
slutligt farväl», berättas det, »inträdde drottningen
i högen, fällde ymniga tårar, ryckte från sitt bröst
en bukett och öfverströdde med rosor ett stoft, som
hädanefter skulle för alltid gömmas undan menniskors
åsyn.»

Dalin, som formligen skakade ur armen en massa
qväden, många blixtrande af qvickhet och satir,
var dock i sällskapslifvet vanligen torr, ofta
alldeles stum. Men åt det föga, som han sade,
log han gerna sjelf. Hans skratt hade det egna,
att det knappast hördes, men märktes på skuldrornas
häftiga rörelser. Han skydde intet arbete, och det
förorsakade kanske hans tidiga död, ty han var närsynt
och satt derför lutad, då han skref. Pannan, hög
och tillbakaliggande, slutade med en stor upphöjning
ofvan de tankfulla och qvicka ögonen; näsan var stor
och örnkrökt; hyn blek, uppsynen mestadels menlös
och djupsinnig; kroppsgestalten långlagd och mager,
något framåtböjd. Sjelf fann han i sitt yttre något
komiskt och skrattade, då en qvick hoffröken sade,
att han »såg ut som en papperslapp».

Fastän den öfvervägande delen af hans alster tillhör
skämtets eller parodiens område, låg likväl ofta
ett djupt allvar eller rörde sig hjertats känslovåg
derunder. Denne »Calottpredikant» hade ock sin
trosöfvertygelse, ett slags förnuftsreligion,
som ogillade både den tidens statskyrko-ortodoxi och
pietism -- genom den blef han ock förelöparen till den
snart inbrytande rationalismen, men han kunde äfven
sjunga sitt högstämda:

Fader Vår, som från det höga 
Ned i minsta vinklar ser! 
Anse med ett nådigt öga. 
Hvad nu i mitt hjerta sker! 
Du, som med ett finger hvälfver 
Himlens krafter, blixt och dön: 
Fast all verlden för dig skälfver,
Hör den minsta matkens bön.

Hjelp ett solgrand vittne bära 
Om din makt i smått och stort! 
Tag af stoftet evig ära, 
Du, som Allt af Intet gjort! 
Englar, Helgon, Himlens makter 
Prisa dig i ärans famn; 
Låt i våra låga trakter 
Helgadt bli ditt höga namn!

Axel Krook.

*

Till kattens naturalhistoria.

Vi måste gå tillbaka till historien om det märkvärdiga
folk, som byggde pyramiderna, för att få reda på
huskattens anor. Hos egyptierna var han ett aktadt
och heligt djur; då en katt dog en naturlig död, så
uttryckte husets invånare sin sorg på ett både vackert
och rörande sätt, genom att skrapa af sig ögonbrynen,
hvarpå den döde inbalsamerades med kostliga kryddor
och bisattes i ordentliga
grafgemak. Kattmumier hafva sålunda blifvit
preparerade och preserverade på samma sätt som stora
monarker, en heder, som vår tids misser icke kunna
glädja sig åt. Om en Faraos undersåte med eller mot
sin vilja bragte en katt om lifvet, så rotade sig hela
menigheten tillhopa och slog ihjel honom. Kambyses
visste att begagna sig af denna egyptiernas vördnad
för sina kattor, då han intog Peleusis. Han lät
hvarje soldat
bära en lefvande katt framför sig som sköld,
och stadens försvarare gåfvo sig hellre än de
buro händer på djuren. Man har gissat att katten
för denna helgd och gudomliga vördnad hade att
tacka sin egendomliga förmåga att sammandraga och
utvidga ögats pupill från långsträckt till klotrund
form -- en egenskap, som sattes i förbindelse med
månskiftena. Antagandet öfverensstämmer åtminstone
med hvad gamla skriftställare omtala, nemligen att
egyptierna tillbådo katten såsom symbol af månen
eller Isis.

Från Egypten vann katten såsom husdjur en vidsträckt
utbredning öfver Europa, hufvudsakligen efter
invandringen af råttorna, dessa husets hatade nattliga
plågoandar. I civiliserade länder är huskatten den
enda medlem af sin familj, hvilken allmänt tämjes och
uppfödes i hemmen. Dock bibehåller hvarje katt alltid
en viss grad af sin sjelfständighet, och underkastar
sig menniskan blott så till vida, som han finner
för godt. Ju mer man sysselsätter sig med honom,
ju vänligare han omhuldas, desto större blir hans
tillgifvenhet för familjen,
men ju mer man öfverlemnar honom åt sig sjelf,
desto större blir hans kärlek till huset, hvari
han blifvit född. Lemnas han helt och hållet åt sig
sjelf, händer det icke sällan, att han om sommaren
alldeles förlöper huset och begifver sig till skogs,
der han kan bli alldeles förvildad. Vid vinterns
inträde återvänder han vanligen till sitt gamla hem,
och medför då äfven de ungar, som under sommaren
sett dagen.

Katten är en utomordentligt täck, renlig, prydlig och
behaglig varelse. Alla hans rörelser äro mjuka och
vackra och hans vighet i sanning beundransvärd. Han
går afmätt och kommer så tyst på sina sammetstassar,
hvilkas klor äro sorgfälligt indragna, att hans steg
äro fullkomligt ohörbara för menniskan. Redan hans
kroppsbyggnad antyder ett djur af högre natur. Han
är ett litet nätt lejon, en tiger i miniatyr. Allt
hos honom är harmoniskt bygdt, ingen del är för stor
eller för liten; derföre faller äfven den ringaste
oregelbundenhet hos honom genast i ögonen. Allting
är rundt och skönt; hela skelettet tyder på en
utomordentlig vighet och sköna våglika rörelser. Hans
sinnesförmögenheter motsvara fullkomligt de
kroppsliga: hörseln och känseln äro utomordentligt
skarpa och likaså synen. Genom sin förmåga att mycket
utvidga pupillen, är han i stånd att se både natt
och dag. Luktsinnet är deremot ytterst klent, såsom
man ofta har tillfälle att iakttaga. Om man håller
en liten råtta inuti handen alldeles framför kattens
nos, så visar han inga tecken till att han igenkänner
sitt älsklingsrof.

Känsla, stolthet, fåfänga eger katten blott i ringa
grad; han är icke något sällskapligt väsen, utan en
ensamhetsvarelse; han fröjdas icke öfver någon seger
och blygs ej heller öfver något nederlag. Eger han
medvetande om någon synd,
fruktar han endast straffet. Blir han dugtigt utskämd
och pryglad, så skakar han pelsen -- och kommer efter
några minuter obesväradt tillbaka. Dock känner han sig
icke litet smickrad, om man efter ett jagtmästerstycke
på en råtta, som han inför i rummet och lägger för
ögonen på husets folk, hjertligt berömmer honom. Han
kommer då äfven framgent in med sitt byte och visar
hvarje gång sin stora konstskicklighet.

Man talar om kattens inställsamhet och falskhet,
ja äfven om hans hämdlystnad, dock mycket för
mycket. Många kattor äro visserligen icke alltid
att tro. De bita och klösa ofta, då man alls icke
förmodar det. Men i de flesta fall beror ett sådant
förfarande endast på nödvärn, då man äfven alltför
ofta falskt och försåtligt plågar dem. Visserligen
gör icke hunden något sådant, men hunden är en god
tok. Egentligen falska kattor äro sällsynta undantag,
som äfven finnas bland hundarna, ehuru visserligen
ännu mycket sällsyntare. Hvad som gör menniskan falsk,
gör också de fullkomligare djuren falska.

Vår illustration lemnar en liten nätt bild af
kattens familjelif, och påminner oss om en af hans
fördelaktigaste sidor. Kattans kärlek till sina
ungar är stor och hennes sätt att uppfostra dem
verkligen värdt att studera. Man har iakttagit att
hon måste lära sig att rätt sköta dem och att de unga
kattmödrarna måste undervisas, huru de skola bära sig
åt för att behandla sina små. Ett ögonvittne berättar
att han sett en gammal katta hjelpa en yngre
vid hennes första nedkomst, i det hon afbet
nafvelsträngen på ungarna och i den okunniga modrens
ställe värmde och slickade de små. En annan katta
hade fått till vana att alltid bära de råttor som
hon fångade vid svansen, och hon använde sedermera
detta fortskaffningsmedel för att bära sina ungar,
när hon blifvit mor. Dervidlag gick det likväl icke
så bra som med råttorna, ty kattungarna klöste sig
fast vid golfvet och hindrade sålunda modren att
bära dem. Kattans egarinna visade henne då huru hon
skulle behandla ungarna; hon begrep det ögonblickligt,
och bar dem sedan som andra kattor bära sina ungar,
d. v. s. genom att med läpparna mildt fatta dem
i nackskinnet.

De små kattungarna äro också utomordentligt älskliga
och täcka. Ytterst oroliga som de äro, krypa de
ännu blinda ur boet och modren måste hemta dem
tillbaka. Men ha de blott fått upp ett ögonlock,
så kunna de icke längre hållas qvar. De börja med
att rulla, springa, smyga, krumma sig; arten röjes
redan -- det är första början till driften att fånga
möss och fåglar. De leka med modrens rörliga svans
och med sin egen, då den blifvit så lång att de kunna
nå den med framfötterna; de bita till och med i den
utan att märka att det är en del af deras egen kropp,
liksom barnet


Parti af Gråborg på Öland.
(Teckning af C. S. Hallbeck. -- Se art. å motstående sida.)
biter i sin tumme såsom något för detsamma
främmande. De göra de lustigaste språng och de
behagligaste vändningar och kunna med sin lek
sysselsätta den allvarsammaste menniska. Så snart de
fått ögon, kunna de äfven skilja på godt och ondt,
det vill säga vän och fiende. Kommer en hund skällande
emot dem, så resa de sig på sina små ben, öppna ett
par klotrunda oförfärade ögon, slå ryggen i en liten
krumbåge och spotta och fräsa af hjertans lust. De
födas som små lejon.

Man har hos djur af högre ordning trott sig spåra en
viss känsla för musik, men någon sådan står ej att
upptäcka hos katten, utom att han visar en oförställd
förskräckelse för hvisslingar, vare sig nu detta
kommer af någon påminnelse om hans arffiender hundarna
och gatpojkarna eller att hans hörselredskap äro så
känsliga att de lida af det skarpa ljudet. Hvad åter
angår kattornas förmåga att göra musik, så torde vi
kunna förbigå den med tystnad; vi befinna oss alltför
nära den månad, då de kringströfvande virtuoserna
hålla sina ohyggliga serenader.

*

Öland ooh dess fornlemningar.

I allmänhet hafva vi svenskar en besynnerlig benägenhet
att gå öfver ån efter vatten, så snart det blir fråga
om att lära känna verlden och menniskorna. Man kan
vara säker om, att af tio, som varit i Frankrike och
Italien och kunna lemna den noggrannaste beskrifning om
Rhenpanoramat, Alperna och Rom, icke två sett våra
vackra landskap Ångermanland, Bleking och Dal eller
varit på ett ställe, som ligger oss så nära, som
t. ex. Öland.

St. Knuts kapell på Öland.
(Teckning af C. S. Hallbeck.)

Vanligen tänker man, när detta namn höres, på de små
Ölandshästarna, kroppkakorna eller på konung Carl den
femtondes jagtklubb; möjligen på Borgholm och Carl
den tionde, men sällan eller aldrig på detta ö-lands
egendomliga natur, lifliga befolkning och stora
rikedom på fornlemningar. Och likväl äro dessa hvar
för sig så märkvärdiga, att vi icke kunna underlåta
att i största korthet yttra några ord om dem.

Såsom bekant, är Öland en gigantisk kalkklippa,
utkastad i Östersjön mellan Gotland och fastlandet. På
vestra sidan höjer sig från det med den yppigaste
växtlighet öfvertäckta strandbältet terrassformigt
eller med branta klippstalper en ås kallad Vestra
Landborgen. På öns östra sida motsvaras denna af
en på kalkhällen hvilande grus- eller sandås, Östra
Landtborgen, hvilken här och der fördelas i flere,
med hvarandra parallelt löpande mindre åsar, som på
ett och annat ställe omsluta små vattensamlingar
och träsk.

Landtborgarna, hvilka representera landets största
höjning öfver hafvet, förenas i söder vid Ottenby
genom ett mindre sandfält och i norr, i trakten utaf
Borgholm, genom en betydligare sandhed. Landet emellan dem kallas för
Midtlandet. -- Utefter Midtlandet löper från norr till
söder en längre ås af rödaktig kalksten, på stora
sträckor med alls ingen eller så tunn jordbetäckning,
att den är alldeles otjenlig för jordbruk. Denna
kalkstensslätt, den så kallade Alvaren, skulle kunna
liknas vid ett ofantligt, af större och mindre remnor
sönderstyckadt stengolf, öfver hvilket vinden jagar
det stoftfina kalkdammet i qväfvande massor. Af
sommarsolen upphettas denna stenöken till afrikansk
glöd och förbränner den sparsamma vegetation, som sökt
sig ett fotfäste i springorna. 

Med olika utbredning på olika ställen, upptager Alvaren 
en betydlig del af öns hela södra hälft, har sin största 
utsträckning mellan Resmo och Stenåsa, och upphör i norr vid
Thorslunda. Rundtomkring, dels mellan Alvaren och
Landtborgarna, dels på strandbältet nedanför dessa,
utbreda sig skuggiga lundar af lind, alm och hassel,
böljande sädesfält, blomhöljda ängar och nätta små
gårdar, hvilkas hvita, af 
kalksten uppförda uthusbyggnader pittoreskt bryta sig mot
den dunkla grönskan. -- Längre i norr antager landet
ett utseende, som mer liknar fastlandet och har här,
särdeles norr om Borgholm, både löf- och barrskogar.

Hvad som ytterligare bidrager att ge södra
delen af ön, eller det så kallade Södra Motet,
ett för en främmande ovanligt utseende, är den
mängd väderqvarnar, hvilka, i synnerhet på Vestra
Landtborgen, stå uppradade i en oöfverskådlig sträcka
och med sina fläktande vingar liksom säga, att hvad
Öland saknar, icke är det bröd.

Befolkningen företer skiljaktigheter -- till och
med ganska betydliga sådana -- på olika trakter. Ett
framstående drag hos öländingen är hans djerfhet och
beslutsamhet, samt en häftighet och oförvägenhet,
som, när blodet kommer i svallning, icke räknar så
noga med några knifhugg, antingen de delas ut eller
emottagas. Denna stridslystnad sökte sig för ej länge
sedan aflopp i blodiga slagsmål de olika socknarna
emellan, hvarvid blotta åsynen af en främmande
sockendrägt eller ovanlig snitt på jackan var nog
att framkalla fiendtligheterna. -- »Jag känner
igen dig på tröjan» var vid en marknad eller ett
auktionstillfälle utmaningsordet och genast voro
»Stenåsakämparna» i fullt handgemäng med »Hultersta
kaxar» och »Kastlösaherrarna», eller »Bödakarlarna»
med »Högbymännen». -- Till heder för det närvarande
sedlighetstillståndet bör dock anmärkas, att dessa
blodiga uppträden försvunnit, sedan försäljning och
utskänkning af bränvin nästan alldeles upphört på
ön. Bångstyrigheten ger sig väl ännu på ett eller
annat sätt tillkänna; men paras öfverallt med en
seghet och ihärdighet i viljan, som, der den blifvit
ledd in i de rätta spåren, redan utvecklat sig till
mycket godt.

Öland är ett fornminnesrikt land, der både fornfynd
och fornlemningar vittna om öns tidiga bebyggande. --
Af de talrika stenredskap man funnit, de mesta
tillverkade af den så kallade ölandsstenen, hvilken
är lätt att borra och bearbeta, har man tillräckliga
bevis för att Öland var befolkadt redan under
stenåldern. Äfven bronsåldern har hit sträckt sitt
välde och lemnat flere minnen efter sig. Men Ölands
märkvärdigaste antiqvariska tidsålder är utan fråga
den, då götarna voro i oberoende besittning af ön,
eller den tidrymd vi kalla den äldre jernåldern. Från
denna period eger Öland ett slags fornlemningar, som
äro för ön alldeles egna, nemligen ett antal aflångt
runda borgar eller ringmurar, hvilka omslutit en hel
liten stad af små byggnader.

Man känner på Öland fjorton sådana fornborgar. De
flesta äro i det närmaste jemnade med jorden och
antyda sin forna tillvaro endast genom en svag
upphöjning öfver marken. Den bäst bibehållna är
Ismanstorps borg på Folkeslunda utmark i Långlöts
socken, hvilken, ehuru mycket öfverväxt med träd och
buskar, dock lemnar en rätt redig föreställning om
götarnas befästningssätt, åtminstone sådant det var
i bruk på Öland.

En ringmur af oval eller elliptisk form omgifver
en inre plats af ungefär femhundra fots längd och
fyrahundrafemtio fots bredd, indelad i mer eller
mindre oregelbundna qvarter eller gator. Lemningar
efter byggnaderna visa, att dessa varit mycket små och
legat till större delen under jord och öfver marken
varit omgifna af två till tre fots höga stenmurar, på
hvilka takresningen hvilat. -- Om man får sätta tro
till en planritning, uppgjord under senare hälften
af sjuttonhundratalet af L. Rosvall och återgifven
af Hilfeling, Sjöborg och Ahlqvist, har borgmuren
omslutit nittio särskilda byggnader eller rum,
som haft femton till aderton fots längd och varit
tio till tolf fot breda. Ingången till rummen har
varit från borggatorna, hvilka i allmänhet icke äro
bredare, än att ett par personer på dem kunnat gå
tillsammans. Af borgens tvenne gator går den ena
tvärs öfver borgen från öster till vester och den
andra löper innanför husraderna kring muren och har
således samma elliptiska form, som denna.

Ringmuren är byggd af granithällar och kalkflisor
utan murbruk med utåt lodräta sidor och liknar till
sitt yttre de stengärdsgårdar, som brukas på Öland
för att omgärda åkrar och inegor. Bredden är dock
högst betydlig, sexton fot och
derutöfver, med inåt sluttande sidor, tydligen
till lättnad vid uppstigandet inifrån borgen. -- Åt
hvarje väderstreck har muren öppningar eller portar,
i hvilka, enligt gamle mäns berättelser, för hundra
år se'n skola funnits märken efter porthakar.

Att dessa borgar varit bebodda byar och ej, såsom
de gamla ringmurarna i Svealandskapen, uppförda
och afsedda endast att begagnas till skydd under
ofredstider lider knappt något tvifvel. Dels gjorde
öns öppna läge det nödvändigt för befolkningen att
bo i samhällen till gemensamt försvar; dels ligga
borgarna spridda öfver hela ön, mest i de bördigaste
trakterna, ehuru läget för öfrigt kan vara mycket
olika, än inne i landet, än vid hafskusten och än,
såsom Edaborgen i Högby socken, på en landtunga
emellan tvenne träsk.

Den ena af de begge teckningar vi här meddela
framställer, inifrån sedt, ett parti af ringmuren
kring en dylik liten stad eller borg från götarnas tid
på Öland. Det är den så kallade Gråborg i Algutsrums
socken, ett stycke norr om Färjestaden på öns vestra
kust. I sitt närvarande skick liknar Gråborg en
temligen hög och bred omhägnad kring en åkerlapp,
hvilket den i sjelfva verket också numera är, sedan
byggnaderna inom borgen blifvit undanröjda och jorden
uppodlad.

En sak, som vi bedja läsaren väl bemärka är, att
den öfverbyggda porten, som ses på teckningen,
icke är ursprunglig, utan tillkommit på en senare
tid, ehuru kanske redan så långt tillbaka som under
medeltiden. Ändamålet med dess byggnad har förmodligen
varit, att anbringa ett säkert stängsel för den
innanför liggande åkern, hvilken, i fall den var
besådd med ypperliga Ölands-rofvor, väl kunnat locka
»rofgiriga» plundrare. Mindre troligt förefaller
hvad man eljest gissat, att borgen skulle blifvit
utröjd och inrättad till begrafningsplats eller
kyrkogård för det tätt invid liggande S:t Knuts
kapell, af hvars ruin en del skönjes bakom muren,
och om hvilket vi strax skola tala några ord.

Minnen från yngre jernåldern eller den
egentliga vikingatiden äro hvarken få eller
obetydliga. Gemenligen förekomma de på Landtborgarna
och det bördiga bälte, som ligger mellan dessa och
Alvaren. Men äfven i Norra Motet förekomma de i stor
myckenhet och Högsrum, som är belägen på gränsen
mellan de begge moten, är kanske den fornminnesrikaste
af alla socknar på Öland. Här träffas bland annat
»Odins flisor», tvenne nio fot höga resta bötahällar,
och den så kallade »Noaks ark», en af de vackraste
och bäst bibehållna skeppssättningar i Skandinavien.

Vi afsluta denna öfverblick af Ölands
»forntidsformation» med ett par ord om öns kyrkor.

Den äldsta formen för dessa var den så kallade
»köfsadelsformen», som var förherrskande på Öland,
ehuru den äfven funnits på Gotland och det gent
emot Öland liggande fastlandet. Den består deri,
att kyrkans långhus har fyrkantiga torn, både
i vester och, öfver koret, i öster, hvarigenom
byggnaden, sedd på afstånd, får utseende af en
klöfsadel. Om anledningen till detta byggnadssätt
behöfver man knappt vara tvifvelaktig. Då det
uteslutande tillhörde de begge för fiendeanfall
lätt utsatta öarna i Östersjön och kustlandet på
Smålandssidan, så är det allt för tydligt att tornen
voro ämnade till tillflyktsort och försvarsverk för
de kringliggande orternas befolkning. De hade således
enahanda bestämmelse med de nyss omtalade fornborgarna
från götiska tiden, med den skilnad naturligtvis,
som betingas af en ökad kultur och förändrade
tidsförhållanden. För närvarande qvarstår knappt
något prof på detta gammalromanska byggnadssätt,
sedan Öland i vårt århundrade genomgått en fullständig
kyrklig modernisering.

Det byggnadsmonument, eller rättare byggnadsfragment --
ruinerna af det nyss nämda Sankt Knuts kapell -- som
förestående teckning framställer, tillhör ett långt
senare skede af medeltiden, eller den tid, då den
gotiska stilen redan blifvit rådande i norden. Af den
forna helgedomen, hvilken, såsom namnet ger tillkänna,
varit helgad åt martyren Canutus eller Knut, qvarstår
nu blott ena gafvelväggen, samt skiljemuren mellan
koret och långhuset.

Herm. Hofberg.
Vak upp!

På lätta vingar buren
från gren till gren, 
en vingad sångarskara 
i lunden sjunger re'n.

Vak upp, natur, dig smycka 
med högtidsskrud! 
Snart här är unga våren 
och då skall du stå brud!

Vak upp, du blåa källa 
och hänryckt slut 
uti din famn den himmel, 
dig släppt ur fängslet ut!

Vak upp, du späda blomster 
och med hvar fläkt
sänd Gud ditt doft som offer: 
ditt frida lif han väckt.

Vak upp och svärma, fjäril, 
kring äng och lund 
och prisa med din sällhet 
den Högste för din stund!

Vak upp, du menskohjerta 
till ljuflig lott!
Glöm sorgerna, men glöm ej, 
att du har vingar fått!

Vak upp, natur, dig smycka 
med högtidsskrud, 
att menniskan må lofva 
med dig den milde Gud!

-h-.


Under emigrantfärden.

Uppe på kullen låg ett gränsfäste och i fjerran syntes
det som om berg och himmel stötte tillsammans. Vidare
och alltjemt vidare gick emigranttåget. Män, qvinnor
och barn voro uttröttade och halft förtviflade af
den ansträngande färden; man klagade hvarandra sin
nöd; det var en babylonisk förbistring i tungomålen,
och ändå förstod man hvarandra så väl. Skulle man då
aldrig nå detta »vestern», detta okända Indian-område,
der man slutligen skulle få slå sig till ro!

Stora lastvagnar, dragna af oxar, förare till häst
och en hvimlande menniskoskara, sådant var det tåg,
som nu drog fram öfver obanade vägar och ändlösa
slätter. Tätt vid en af de eftersta vagnarna gick en
qvinna, som bar sitt barn på ryggen. På den gamla
fädernehyddan långt borta i norden hade hon aldrig
tänkt med så stor kärlek som nu i denna stund, der
hon vandrade bort öfver den främmande jorden. Far,
mor, syskon och vänner hade hon lemnat, skulle
hon aldrig mera återse, och ändå hoppades hon på
ett återseende. Barnet höll om hennes hals och
hon tryckte dess små händer hårdt intill sig; ja,
detta stackars barn, i hemmet hade det varit utan
far, men nu skulle det finna honom! En ljusning hade
kommit öfver qvinnans ansigte, ett leende dröjde några
sekunder på de bleka läpparna och det trötta ögat hade
återfått sin glans. Ja, barnet skulle finna sin far
och qvinnan sin man! Men plötsligen slog en qvalfull
tanke ner i den trötta vandrerskans själ, kallsvetten
sipprade utför hennes panna, benen nekade henne sin
tjenst -- tänk om något ondt skulle ha träffat hennes
man, tänk om han vore död! Hvad då? Många månader hade
ju förgått sedan han skref sitt sista bref, deri han
sände den stora penningevexeln för hennes resa -- huru
mycket oförutsedt hade inte kunnat inträffa! Hvarför
hade hennes man gifvit sig ut i verlden och dragit
långt bort ifrån henne, hvarför hade han icke nöjt
sig med friden i det gamla hemmet och med den ringa,
men säkra inkomst de der hade egt!

Tårarna började rinna utför hennes kinder, hon gjorde
en våldsam ansträngning för att kunna fortsätta
sin färd, under det hon alltmera försjönk i tunga,
sorgfulla tankar. Då och då vexlade hon några ord med
en man och en qvinna, som vandrade framför henne;
de båda voro visserligen främlingar för henne, men
talade samma tungomål och de funno en glädje i att
trygga sig till hvarandra.

Dagens timmar försvunno en efter annan, solen sjönk
alltmera mot vester och tåget gick allt vidare,
och allt långsammare följde qvinnan med sitt
barn. Slutligen gjorde man halt. De stora dragarne
släpptes på bete och här och der flammade snart eldar,
öfver hvilka grytor puttrade, och utsträckta på 
marken hvilade de långväga resande sina
trötta lemmar. Den sorgsna qvinnan satt bredvid
sina landsmän och stödjande sitt hufvud mot handen
betraktade hon sitt barn, som sprang lekande fram
öfver den vågformiga slätten, hvilken lik ett
blomsterhaf böljade omkring henne.

»Ja, när man sitter hemma kan man inte tänka sig alla
de besvärligheter man har att utstå, när man så här
är ute och färdas,» sade den främmande qvinnan, »men
ändå skulle jag inte vilja ha denna resa ogjord;»
och derpå började hon förtälja att hon hade en enda
son och att hon nu var stadd på väg till honom.

»Liksom jag till min man,» svarade den andra qvinnan.

»Nej, om inte gubben min följt med mig, så hade
jag inte vågat ge mig åstad,» och dervid nickade
hennes man emot henne och valkade en stor tobaksbuss
i munnen.

»Se Stina är så okristligt rädd för sjön,» sade han.

»Usch ja,» qvinnan ryste vid blotta minnet af den
svåra sjöresan, »tänk bara på huru vi under däck
voro som packade sillar; det var ju ett elände,
som öfvergår all beskrifning, och det är riktigt
underligt att vi ha kommit derifrån med lifvet. Ja,
ni mins väl sjelf hur det var, vi ha ju delat alla
resbesvärligheter, kära mor Elsa,» fortfor qvinnan
efter ett ögonblicks tystnad, »jag har så ofta tänkt
på att fråga hvarför er man reste sin väg?»

Mor Elsa suckade. Gamla minnen trängde sig på henne,
hon började tala, och det gjorde henne lycklig att
få öppna sitt hjerta och vidröra de bekymmer, som
tyngde hennes själ.

»Anders och jag tyckte visst mycket om hvarandra,»
började hon, »så det var inte för osämjas skull,
han begaf sig bort ifrån mig. Vår utkomst hade vi
så till vida, att vi egde en liten stuga och några
tunnland jord, så att vi kunde föda både en ko och
ett par får. Då vi varit gifta i några år började
grannarne tala om Amerika och huru präktigt och
rart man der kunde få. Nå, det var också många,
som sålde gård och bohag och foro åstad, och Anders
började också tala om att det klokaste man kanske
kunde göra vore att flytta ditöfver. Till en början
hörde jag på honom utan att tro det han hade stor
mening med sina ord. Så gick en tid bortåt och jag
började märka att han, som förr var så glad och lugn,
blef tyst och orolig till sinnes; då kom en dag, på
hvilken han sade mig att det var hans fasta mening
det han härute kunde skaffa sig en bättre utkomst och
att han tänkte sälja allt hvad vi egde. Att råda honom
till något annat var inte att tänka, och för att han
till en början lättare skulle kunna draga sig fram,
blef det afgjordt att han skulle fara före mig. Jag
vill inte tänka på den tid som sedan förgick; än kom
man och talade om huru bra man hade det i Amerika
och än huru svårt; hvad jag skulle hålla mig till,
visste jag inte, och från Anders hörde jag inte det
ringaste. Sent omsider kom så ett bref ifrån honom,
han hade då varit borta i öfver ett års tid. Mycket
ondt hade han slitit, både hungrat och frusit; men
då han skref hade han fått det bättre och tänkte ge
sig längre in i landet, bort till Indian-området,
der han af styrelsen fått hundrasextio tunnland
ouppodlad jord. Det der lät rätt bra, men nog kunde
jag förstå att han skulle ha stora besvärligheter
och tungt arbete, och derföre längtade jag att få
komma ut och hjelpa honom, och när han nu sände mig
respenningar kände jag mig så lycklig som en menniska
i min belägenhet det kunde.»

Elsa tystnade och virade mellan fingrarna några
liljeväxter, som hennes barn lekfullt kastat i
hennes knä.

»Nu är jag bara så rädd att något ledsamt händt
honom,» fortfor hon, »han lofvade att möta mig ett par
dagsresor ifrån sitt nybygge ... tänk om han inte
kommer ... om jag aldrig mera skulle få se honom!»


Emigranter på färd mot den amerikanska vestern.


»Förtrösta på Gud,» sade den gamla qvinnan, »i alla 
vedermödor blir det alltid någon råd.»

»Om vi kunna hjelpa er med något, så ...»

»Ja, ja, min gubbe, deri har du rätt!» sade den gamla
qvinnan i det hon slog sin man på axeln.

»Men nu skola vi äta och vara glada; det dröjer inte
länge innan solen går ner, och jag känner mig trött
och sömnig med besked.»

Elsa hade tagit sitt barn på knäet och hennes tankar
dröjde hoppfullare på framtiden. Snart var den enkla
måltiden förtärd och inuti vagnarna bäddade qvinnorna
åt sig så godt sig göra lät, medan männen bredde
kappor och filtar på marken.

Plötsligen sprang Elsa upp med ett glädjeski:
»Anders!» ropade hon och ilade fram mot en man,
som med hurtiga steg nalkades lägerplatsen.

Det dröjde icke länge innan hustrun var sluten till
den länge saknade mannens bröst. All ångest och
trötthet voro nu glömda, och gråtande och skrattande
lade hon barnet i fadrens famn.

Och solen sjönk bortom de vågformiga kullarna, men de
återförenade makarna tänkte hvarken på hvila eller
sömn. Lifvet med dess besvärligheter låg klart för
dem; ett lyckligt fastän mödosamt och arbetsamt lif skulle
de föra tillsammans.

»Tack för du kom,» sade han slutligen.

»Skulle jag inte? Jag hörde ju dig till ... i nöd och lust.»

Peregrinus.

-

Slottet Penha.

Resande som besöka den Iberiska halfön trotsa hellre
dåliga vägar och plundrande röfvareband för att få
skåda »det stolta Spanien», än de besluta sig för
en färd genom Portugal, som likväl har öfverflöd på
ypperliga vägar, förträffliga mulåsnor och dertill är
genomkorsadt af goda jernbanor. Icke desto mindre har
sistnämda land många anmärkningsvärda byggnadsverk
både från äldre och nyare
tider och i synnerhet från det blomstrande tidehvarf,
då morerna prydde landet med sin egendomliga
byggnadsstil. De talrikaste lemningarna deraf finnas
vid Cintra, några mil nordost om Lissabon, i provinsen
Estremadura. Här, på vestra sidan af Tajos mynning,
framtränger från högberget Estrella en romantiskt vild
bergstrakt, kallad Sierra de la Cintra, och utlöper
i hafvet vid Cap da Roca, Europas sydvestligaste
utsprång.
Slottet Penha i Portugal.
Mellan de 15 till 1800 fot höga bergspetsarna, som
resa sig nästan direkte ur hafvet, ligger staden
Cintra med det kungliga slottet, som genom sitt höga
och svala läge är väl egnadt till sommarresidens i det
varma landet. Det gamla slottet är en qvarlefva från
musulmanernas herravälde, liksom hela omnejden bär
vittne om deras kultur. I de många påbyggnaderna kan
man läsa en historia om ett stort och rikt folk, ett
rifvet blad ur en epopé af belägringar och strider.

Men skönast, ryktbarast är den milsvida trädgård,
som beskuggar de höga bergen och hvilken man
beskrifver såsom ett förverkligande af Tassos
sköna saga om Armidas trädgårdar, lord Byrons
»Golden Eden». Heliotroper växa högt som murgrön,
geranierna äro tio fot höga och orangerna bilda
verkliga lundar. Jasminen, camelian, myrten, bananen
växa så tätt att dagsljuset knappt förmår genomtränga
det doftande löfhvalfvet, för att belysa de klara
källvattnen, som
leka bland mångfärgad kisel eller fontänerna, som
äro ovanligt stora och talrika. Här och der skymtar
hafvet fram, men djupt under åskådarens fötter.

Midt på detta ofantliga blomsterberg höjer sig
slottet Penha, ett ståtligt palats, som blifvit
uppbygdt på grundmurarna af ett gammalt kloster,
hvilket uppfördes af Manuel, som skref sig »herre
till Guinea och eröfringarna, sjöfarten och handeln
på Ethiopien, Arabien, Persien och Indien.» (Vägen
omkring Goda Hoppsudden hade då nyss blifvit upptäckt
af Vasco di Gama.)

Det är förre konungen, Don Fernando, som sjelf
uppgjort planen och ledt arbetena till denna sällsamma
byggnad, om hvilken en entusiastisk resande, troligen
med afseende å slottets moriskt-götiska stil, säger
att den är djerf som en tysk ballad och luftig,
omöjlig som en saga från Österlandet.



Ett ostronskals hemligheter.

Ett gammalt ostronskal är just ingenting rart att
se på, när ett par maskbon med runda borrhål antyda
att ostran längesedan förmultnat. Och likväl döljer
denna eländiga återstod af en mussla en djup mening
i det enkla och stumma språk, som hennes qvarlefvor
tala. När du läst, hvad jag går att berätta, skall
du få säga, om det icke fanns något stort och
betydelsefullt i det gamla ostronskalet.

I Messinas fästningsgrafvar, på ett af de skyddade,
lugna, varma ställen, der hafsvattnet knappt
märkbart röres, har en mängd sprickor bildats i
muren, emedan bruket lossnat, vattnet ätit sig in i
stenfogarna och hålen ytterligare bearbetats af de
flitiga borrdjuren. I en af dessa springor, en af de
trängsta, som öppnar sig bakom ett hörn i muren, satte
sig ostran fast, då hon måste sluta sitt svärmande
ungdomslif och börja att med ålderns allvar tänka på
att bilda fastare skal; här har djuret förändrat sina
skal, som förut voro temligen lika, så att det ena,
stenhårdt och mer än fingertjockt, blef boningsskal,
det andra tak.

Ostran har lefvat ett långt lif; hon har nära nog
blifvit så tjock och bred som en dugtig hand. Under
detta lif har hon sysselsatt sig med att insupa vatten
genom springan mellan hennes båda skal och släppa
ut det genom fransen; hon har sväljt och smält
de ätbara saker som funnos uti vattnet, har deraf
bildat muskler för sin kropp och kalklameller för
sitt skal och lemnat resten åt hafvet igen. Då och
då födde hon ungar, som gladeligt summo sin väg för
att inom kort omkomma eller, om det gick väl, finna
en passande boningsplats. Hon har sannolikt aldrig
varit sjuk, ty vi se inga spår af ärr i skalet, det
har växt i regelbundna hvarf, och med det innerliga
förhållande, hvari djur och skal stå till hvarandra,
borde väl hvarje betydligare rubbning i det förras
lifsförrättningar hafva utpräglat sig i det senare.

Ostronen växa icke fort, och denna torde väl ha lefvat
ett och annat årtionde innan hennes dödstimme slog;
men när hon dog, bortförde vågorna snart hennes lätt
förruttnade kropp och skalen allena blefvo oförändradt
qvarsittande i sprickan, der ett ihåligt glappande
förkunnade grannarna att huset var tomt. Ostran hade
blifvit en ruin, men ingen ruin, som blir stående
såsom en tyst, allvarlig minnesvård från forntida
dagar, tills den faller tillsammans, utan en sådan,
hvari husvilla kringstrykare inrätta sig, när de
tröttna att lefva under Guds fria himmel.

En liten rödbrun, trådlik mask kom krypande, såg de
perlemorglänsande skalen och, då en svår storm hade
krossat hans gamla hus, beslöt han att här uppslå
sin bostad. Raskt och med en säkerhet, som man knappt
skulle kunna tilltro den klena trådformiga varelsen,
borrar och gräfver han nu, och innan kort har han
urgräft åtminstone så mycket, att han kan skyla
framdelen af kroppen; han stannar icke dermed,
och under det han bonar väggarna i hålet med det förra
borrspånsslammet, tränger han sig oupphörligen framåt,
troligen med tillhjelp af någon sur afsöndring ur
kroppen, som sönderdelar musselskalets kolsyrade kalk,
och har snart inrättat sig en spiralformig håla,
som är mer än tillräcklig för att gömma den smala
kroppen. Detta var nu en mycket behaglig tillvaro, och
Polydora (hennes slägtnamn) kunde med skäl vara stolt,
då hon alldeles ensam bebodde det sköna, glänsande
skalet med ett så lugnt och herrligt läge. Då
och då sträckte hon ut sitt hufvud genom hålans
runda öppning, och lät sina trådformiga känselhorn
behagligt gunga i vattnet, men när en krabba spöklikt
vandrade förbi eller en zebralikt tecknad nattsnäcka
kom ondskefull framkrypande, drog hon sig hastigt
tillbaka, och sedan fingo både de och andra spejare,
som af öde eller kallelse fördes i närheten, se
sig väl fore, innan de kunde upptäcka musselhusets
invånarinna, ty hålan hade sin öppning under ett
utsprång af en af lamellerna, som likt taktegel
sköto ut öfver skalets yta. Näringsämnen tillfördes
mer än tillräckligt af vattnet. När hennes tid kom,
uteblef ej heller föräldraglädjen, och det var en
betydelsefull dag, då Polydora såg det bonade golfvet
betäckt med runda, gula, vackra larver, hvilka lågo
som ett perlsnöre bredvid hvarandra. De små larverna
undergingo snart vissa förändringar, det rörde sig då
och då under deras hölje, som genom en slem-massa var
väl skyddadt för stötar och tryck. Efter några dagar
hoppade de unga djuren ut och började, med den lust
som naturen gifvit dem, att borra sig gångar, hvilka,
utan någon undervisning, på ett förvillande sätt
liknade modrens. En sådan verksamhet hade musslan icke
bevittnat under sina bästa dagar; under och öfver, på
sidorna, öfverallt borrades och bonades och, tack vare
myckenheten af muntra afkomlingar, fanns snart icke
ett ställe i skalet, som icke var mer eller mindre
undermineradt. Kollisioner kunde icke uteblifva,
dertill var konkurrensen för stor; och i trots af alla
medfödda fredliga tendenser, kunde det icke undvikas,
att det gick mången af de unga polydororna som med
mannen, om hvilken sagan berättar, att han om natten,
när han låg i sin lugna sömn, blef helt beskedligt
fastnaglad vid sin säng af en lång borr, som hans
ofvanför boende kamrat borrade ned genom taket.

Men den ideliga gräfningen ledde slutligen derhän,
att skiljeväggen mellan två gångar rasade in,
hvilket gaf en betänklig stöt åt hela samhället i
ruinen. Om också de i saken närmast intresserade
med prisvärdt lugn och kallblodighet uppförde en
ny vägg af borrgrus mellan sig, så bodde man dock
numera icke så tryggt som förut. Bland polydororna
funnos då vissa kälkborgare, som mente tro på, att
de längesedan hade insett, huru osäkert det vore att
bo i dylika grofva ostronskal, de föredrogo för sin
del glattare musslor, om de än icke vore så rymliga,
och ville för sin del visst icke taga
på sig ansvaret för en ny katastrof; derpå
utvandrade de och kröpo längre in i sprickan för
att möjligen hitta en väg till det land, der det,
enligt deras obestämda föreställningar, skulle finnas
en märkvärdig, fint och fast byggd mussla. Jag vet
icke hvad de mente och icke heller hvad de funno,
ty min uppmärksamhet måste stanna hos dem, som blefvo
sittande qvar i ostronskalet.

De två genom instörtandet af skiljeväggarna
sammansmälta kamrarna hade genom denna olyckshändelse
också erhållit en större dörröppning, som ingen
under villervallan kom sig före att skydda eller
tillmura. Men en terebella, som tillfälligtvis kom
denna väg och ifrigt spanade efter en praktikabel
bostad -- en sjöstjerna hade mot vett och vilja
sönderklämt hennes svaga byggnad -- blef varse
öppningen, störtade fram helt förtjust och stack
helt ogenerad in sitt breda hufvud; hon såg ingen --
ty invånarne hade, gripna af panisk förskräckelse,
dragit sig undan i de aflägsnaste vrår -- och måtte
derför ha ansett huset obebodt, så att hon icke
tyckte sig behöfva göra vidare omständigheter utan
trängde sig helt makligt in. Hon brydde sig föga om,
att hon, för hvar gång hon vände sig, knäckte tak,
golf och väggar i de bonade gemaken, hon hörde icke
en gång de qvarblifna polydorornas ångestljud när
de trängde sig till dörrarna, i oredan bräckte ännu
ytterligare några tak och lemnade flere af sina
dyrbaraste vänner på platsen, några krossade och
styckade, andra lefvande begrafda.

Låtom förhänget falla öfver dessa beklagansvärda
tilldragelser. En serpula, som bodde ofvanpå
samma musselskal i ett litet skyddande kalkhus,
fann morgonen derpå framför dörren en polydoras
bleka hufvud, gräsligt afslitet från bålen. »Här
har någonting händt,» sade hon för sig sjelf, upptog
hufvudet och sänkte det, sorgset rörd, i hafvets blå
djup. Den kloka serpulan hade rätt, ty den lockiga
terebellan bar sig mycket hänsynslöst åt och hade
snart krossat alla de nätta polydorbostäderna, så att
de fredliga invånarne, som icke omkommit, utrymde
sina hålor och följde de förra utvandrarne. Blott
några gamla och svaga blefvo qvar, och Terebella hade
nu rum nog för att inrätta sig efter sin smak. Äfven
hon gladde sig åt sin trygga bostad i den ljufliga
hvita musslan, såsom polydororna en gång gjort;
hon tänkte icke, visste icke annat än att hon måste
finna bostad och föda och att hon ej behöfde skona en
stackars värnlös trådmask! Huru kunde hon ens hinna
tänka på dylikt? Hon måste ju hela dagen ligga i den
breda öppningen och hänga sina lockar ned i vattnet
att beskådas och beundras; hon måste ju uppfånga de
sidoblickar, som sändes henne af stolta fiskar
och krabbor, och slutligen måste hon besvara de
afundsjuka blickarna från mindre lyckliga medbröder,
som bodde helt tarfligt i sprickor och bakom gamla
svampar. Terebellan var med ett ord tillfreds och
önskade blott -- nej, hon önskade ingenting, ty det
närvarande var alltför behagligt för att hon skulle
tänka på något framtida eller förflutet bättre.

Hon började tro, att en högre makt (måhända af behag
till hennes vackra lockar?) hade låtit henne hitta
vägen till detta musselhus. Men snart skulle hon
finna, att så icke var.

Under det hon med lockarna hvirflade upp vattnet
framför dörren, så att slamdelar och mångahanda
småkräk infångades deri, uppåt hon de senare och förde
de förra in i sin håla, der det ännu fanns öppningar
att ifylla; men hon måtte derunder ha betraktat sig
för mycket i det speglande vattnet, der hennes bild
darrade så ljufligt, ty hon förbisåg, att ett och
annat smådjur medföljde slammet in i kammaren. Väl
märkte hon efteråt, att väggarna och golfvet började
skakas genom de ofrivilligt inmurades rörelser, men då
klämde hon endast till litet bättre och tänkte icke
vidare derpå. Men plötsligt rörde det sig i väggen,
som om den fått lif, och ur det fina gruset, som föll
till golfvet, framkom en späd liten mask, brungrå som
ung trädbark, smärt och vig. Medan Terebella sof,
släppte han sig sakta ned på golfvet och lade sig,
skönt hoprullad som en orm, i den mörkaste vrån,
öfvertäckte sig så att han icke syntes och födde
sig sedan i all
tysthet af de ämnen, som då och då samlades in med
vattnet. På detta vis låg han i några dagar och växte
mycket fort, icke på bredden utan på längden, så att
han snart såg ut som en konstrikt hopslingrad tråd. Nu
först fick Terebella syn på honom och befallde honom
att gå, men han låtsade som han icke hörde (af naturen
hör han heller icke rätt bra), utan blef liggande
helt lugn, och när hon ändå ville fatta tag i den
uppstudsige för att kasta honom på dörren, spratt
han upp, kastade sig omkring hennes hals och hufvud
och drog några testar af hennes sköna lockar i sina
slingor, så att Terebella helt förskräckt skakade af
sig gästen och lät honom ligga i fred, helst som hon
såg att han icke förde något ondt i skölden, att han
var utan andra vapen än sina slingor och att han helt
beskedligt låg i sin vrå. Dertill bedyrade han artigt,
att han icke önskade annat än tak öfver hufvudet,
till dess han en gång blefve så stor och stark,
att han kunde begifva sig ut i fria hafvet.

Men denna beskedliga mask visste icke sjelf, hvad han
lofvade, han visste icke att han skulle växa mycket
fort och följaktligen behöfva stort utrymme, emedan
han icke i all sin tid kunde ligga hoprullad. Inom
några få veckor var han redan fotslång, men i
sin ungdomliga oerfarenhet hade han likväl intet
undseende för den sköna Terebellas belägenhet,
hvilken knappt kunde röra sig utan att trassla in
sig i hans ringar. På en strid kunde han icke tänka,
och då Lineus Longissimus (så hette den långe) envist
vidhöll den åsigt att de begge mycket väl kunde bo
fredligt tillsammans i den präktiga musslan, och
allt mera obesväradt slog sina ringar omkring henne,
då föredrog Terebella, stolt och kränkt som hon var,
att hellre utvandra än att lida en så obehaglig
och orolig tillvaro, och en klar sommarmorgon, när
hafvet låg lugnt som i en dröm, störtade hon sig
från utsprånget af den henne så kär vordna musslan i
de varma böljorna och sjönk långsamt i djupet, halft
buren af sina herrligt utbredda lockar. Väl hade hon 
förtjenat att sålunda utdrifvas ur sin sköna bostad,
men vi älska dock tro, att hon icke föll i gapet på
någon af de tröga sjöstjernor, som lågo och stirrade
uppåt från hafsbotten.

Men hur gick det nu med den långe Lineus? Han blef
allt längre och längre och sysselsatte sig icke med
annat än äta, emedan hans hastiga tillväxt kräfde det,
och sörjde icke det minsta för musselhusets underhåll,
helst som han med sin tilltagande storlek icke kunde
hoppas på att der få någon varaktig stad; men å andra
sidan kunde han icke besluta sig att så tvärt lemna
sitt skyddande krypin, då han väl anade, hvilka faror
han med sin långa lekamen skulle löpa derutanför. Men
slutligen tvangs han dock af ett omutligt öde att
begifva sig ut. I öppningen till hålan, som redan
hade varit skådeplatsen för så uppskakande uppträden,
växte en liten knopp; Lineus såg den, så pass som
han kunde se, emedan han ännu icke hade några ögon
såsom hans höga stamförvandter, utan i stället ett
par violettblå pigmentfläckar, men i sitt sorglösa
fråsseri bekymrade han sig icke vidare om den, menande
att det var en liten svamp, som man blott skulle
låta bilda mera protoplasma, innan man uppåt den;
och dermed lät han den lugnt växa. Ack, huru blef du
icke bedragen, långe Lineus! Hvad du ansåg för en
liten svamp, var ingenting mer och ingenting mindre
än en ascid, ett sträft, hårdt skaldjur, oangripligt
i sitt slag och fruktansvärdt genom den snabbhet,
hvarmed det, fastän ännu ej större än en böna, redan
skjuter biskott i knippor, af hvilka hvart och ett
snart blir ett djur. Med förskräckelse ser Lineus
detta yngel tillväxa, som snart skall omsluta hans
röfvarnäste och qväfva honom sjelf; redan sätta
de honom på half ranson, ty de förtära sjelfva,
hvad vattnet spolar in, och om han icke vill hungra
ihjel, så gäller det en hastig flykt. Han sträcker
ut sig, tränger sig fram mellan ascidernas stenhårda,
sargande taggar, som beröfva honom trefjerdedelar af
hans kropp, och uppnår slutligen med knapp nöd det
fria. Han blir nu en kringstrykare liksom alla hans
kamrater; han har fått dyrt betala för vällefnaden
och får nu vara glad, om han under en sten på bottnen
kan finna så mycket skydd, att ingen 
fiskkäft eller elak, sträf snäcktunga kan nå honom. Men
hvad vår mussla angår, så är hennes inre historia
afslutad med ascidernas uppväxt, ty dessa fortfara
ständigt att växa och skola bestå äfven när det
redan starkt förfallna skalet faller tillsammans;
de ha redan sändt sina kolonier till det inre af
mursprickan och tagit fast fot på alla sidor.

Under det allt detta tilldrog sig i det inre af
boningsskalet hade äfven täckskalet varit föremål
för polydoriska borrningsarbeten och, lyckligare än
sina anförvandter, hade dessa små minörer öfverstått
alla stormar och gladde sig åt grannskapet af några
husliga, lugna serpuler, som fredligt läto sina röda
fransar sticka fram ur de snöhvita, skönt vridna husen
och snarare stärkte det gamla musselhuset med sina 
solida påbyggnader. Dock, i längden var ej heller
dem någon
ogrumlad lycka beskärd. Omärkliga små mossdjur bosatte
sig emellan dem; i början enstaka, men snart växande
ut till sammanhängande massor, utbredde de sig allt
mer och mer, framsköto sina kolonier åt alla håll
öfver musslan, fyllde snart mellanrummen mellan
serpulahusen och tillstängde alla öppningar, så att
samtliga befolkningen, polydoror och serpuler blefvo
lefvande begrafna. Nu ligga de redan fingertjockt
öfver detta ställe för lif och strid, detta kiselhus,
men sjelfva åter döljande ett lif, som är rikare än
någonsin det begrafda. Inuti skalet hade en svamp
innästlat sig, som återigen lemnat underhåll åt
några nereider, slålblått grönaktigt och kopparrödt
glänsande maskar, hvilka så fullständigt uppfyllt
musslans innandöme, att täckskalet gapade vidt upp
från det undre och var nästan frånsprängdt när jag
tog upp det.



Steninge.

Denna vackra herregård ligger i Upland, Husby socken,
Erlinghundra  härad   och Stockholms län, vid en vik
af sjön Skarfven, en fjerdedels mil från Märsta
gästgifvaregård och en half mil från Sigtuna.


Steninge herresäte i Upland.
(Teckning af (C. S. Hallbeck.)

Redan omkring 1311 förekommer Steninge såsom
herresäte; men småningom lära delar deraf blifvit
lagda under Sigtuna kloster. 1422-53 egdes det af
väpnaren Bengt Laurensson af den slägt, som kallas
Björnlår; vid slutet af 1400-talet har riksrådet
Jon Slavake skrifvit sig till denna gård, och i
följande seklet egdes den af slägterna Oxenstjerna
och Gyllenstjerna, från hvilka den öfvergick till
riksrådet grefve C. Gyllenstjernas måg, presidenten
grefve H. von Fersen. Dennes enka, Eleonora Margaretha
Wachtmeister, testamenterade Steninge 1747 och 48
åt sina söner, grefvarne Carl och Axel von Fersen
samt sin måg grefve Carl Sparre och hans grefvinna
Charlotta von Fersen. Genom gifte öfvergick egendomen
1835 till grefve C. A. Gyldenstolpe. På de sista
tiderna har den flere gånger ombytt egare.

Steninge, 2 mantal frälsesäteri, utgör med
underlydande 25 1/8 mantal, hvaraf en del inom
socknen, det öfriga inom Norrsunda, Odensala, St.
Olofs m. fl. socknar, en egendom.
Det   räknas   bland   gods,   som   under de senare
trettio åren varit   utmärkta   i   åkerbruk   och
boskapsskötsel.     Sin   förnämsta märkvärdighet 
eger det dock i sin prydliga, i
italiensk renaissancestil uppförda karaktersbyggnad,
en skapelse af den yngre Tessins snille. Uppfördt i
början af 1700-talet, bibehåller slottet ännu i dag
i allt hufvudsakligt de ursprungliga anordningarna,
äfven hvad trädgården och omgifningarna beträffar,
det hela framställande en utomordentligt anslående
tafla af ädel landtlighet.

Emellertid har äfven denna glada utsigt sitt lilla
skuggparti, anbringadt liksom till erinran derom att
icke allt är sol här i lifvet, att olyckorna och
sorgerna äfven höra hemma inom de adliga borgarna
och lustslotten, i alla händelser genom kontrasten
ytterligare upphöjande ljuseffekterna på den leende
taflan. Det utgöres af en i slottsparken upprest
minnesvård öfver den vid folkupploppet i Stockholm
den 20 Juni 1810 mördade excellensen grefve Axel
von Fersen. Minnesvården, af hvilken vi å nästa sida
lemna en teckning, prydes af en basrelief af Göthe
samt har följande inskrift:

På detta rum 
förvarades i 4 månader
de jordiska lemningarne
af grefve
Axel v. Fersen
Sveriges Rikes Marskalk
Då
Våldet som ändat hans dagar 
Nekade honom hvila i sina fäders grift.

Sanningen framkallad af tiden
Skall i häfderna skydda hans minne
Och göra rättvisa åt hans dygd.

Folkförförare
Sänk din blick mot jorden
Se den afgrund som öppnar sig för din fot
När du skall framträda jemte ditt offer
Inför den evige domaren.

Mennisko Vän
Lyft ditt öga mot himmelen
Skåda bland förklarade andar
Den oskyldige du begråter.


Fersenska monumentet på Steninge.
(Teckning af C. S. Hallbeck. -- Tillhör art. "Steninge".)



En kejsardotters utstyrsel.

Sällan har väl en större menniskomassa rört sig i den
ofantliga Hvita salen i kejserliga vinterpalatset
i Petersburg än några dagar i början af detta år,
då en offentlig förevisning egde rum af prinsessan
Maria Feodorownas, numera hertiginnans af Edinburgh
brudgåfvor. I förhoppning att bereda den qvinliga
delen af våra läsare en stunds nöje, vilja vi efter
ett ögonvittnes anteckningar försöka en flyktig
skildring af kejsardottrens utstyrsel.

Vi kunna, utan att göra oss skyldiga till någon 
öfverdrift, till att börja med försäkra, att qvantiteten
af de utställda kläderna, tygerna, linnepersedlarna
och dylika saker skulle ha räckt till att från golf
till tak fylla ett parisiskt monstremagasin. För
att beteckna qvaliteten af de mångfaldiga föremål,
som bildade utstyrseln, betjena vi oss bäst af det
i annonsspråket omtyckta uttrycket -- »makalöst».

Nästan alla Europas länder och många af Orientens hade
lemnat sitt bidrag till denna ögonen bländande prakt;
förfärdigandet af den otaliga mängden rober, kappor,
mantiljer och koiffyrer, den så kallade confectionen,
var deremot uteslutande ett verk af
ryska riks- och residensstaden, ehuruväl med
tillhjelp af de skickligaste från olika hufvud- och
fabriksstäder i vestliga Europa tillkallade konstnärer
och konstnärinnor. Sjelfva lokalen, i hvilken
skatterna utbreddes till allmänhetens beskådning,
var en af de största salar, som något kungligt
eller kejserligt slott i Öster- eller Vesterlandet
har att uppvisa, och sju jättebord, betäckta med
hvitglänsande damast, behöfdes för att uppbära den
rikedom i utstyrsel, hvarmed den unga storfurstinnan,
kejsar Alexander II:s enda dotter blifvit
begåfvad. Visserligen måste hvar och en, som ville
vinna tillträde till detta praktfulla modets tempel,
hos kejserliga öfverhofmarskalksembetet erhålla
ett inträdeskort och infinna sig i fullständig
sällskapstoilett, men icke desto mindre var tilloppet
af skådelystna damer och herrar så ofantligt, att
ordningen endast med svårighet kunde bibehållas.

På det stora, närmast ingångsportalen stående bordet
fängslades man först af en verklig syndaflod af
fotbeklädnader af de mångfaldigaste slag, skor,
stöfletter, tofflor, papuscher och strumpor. Om
ödets gudinna skulle beskära kejsardottren en
ålder af hundra år, så skulle hon ändå omöjligen
kunna nöta ut de många artiklar, som stodo,
hängde eller lågo utbredda på bordet. Der såg man,
icke dussin-, utan grossvis, Louis XIV-, Louis XV- 
och Marie Antoinette-stöfletter, alla passande
till prinsessans små fötter, skor med låga, och
skor med höga klackar, allt som den furstliga
egarinnans lynne kan få lust att önska sig vid
olika tillfällen. Dessutom hade man tänkt på möjliga
utflygter i de schweiziska och skotska bergen, på
jagtpartier i de thüringska skogarna, på möjliga
vinterbesök i Ryssland, på högtidliga mönstringar af
det regemente, hvars hedersöfverste storfurstinnan är
-- ty för samtliga dessa ändamål och företag funnos
skodon och stöflar. Synnerligast voro prinsessans
vinter- och militär-stöfletter arbetade med en
skrupulös sorgfällighet och elegans, och uppenbart
icke beräknade för det vestliga Europa. Vid detta
tillfälle torde det tillåtas oss att säga några ord
om storfurstinnans uniform, ehuru denna kostym
paraderade i en annan afdelning af utställningen. Den
är af det allra täckaste mönster och utförande,
och iklädd densamma måste den unga öfverstinnan,
en blondin af utomordentligt skär färg, i sanning
likna en Penthesilea i miniatyr. Hennes hjelm är
af det prydligaste Tula-arbete, ett skönt prof
på den konstfärdighet, hvarmed ryssen förstår
att effektfullt förena guld, silfver och stål med
hvartannat. Det förstås af sig sjelft, att en så
högförnäm personlighet som den allherrskande czarens
enda lilla dotter har rättighet att vid parader och
revyer smycka sitt bröst med ordnar och dekorationer,
hvilka utan tvifvel betydligt förhöja verkan af de
gyllene trensarna och snörena.

Men vi återvända till vår utgångspunkt i Hvita
salen. En skriftställare, som sökte lokalfärg för en
rysk-österländsk roman, borde vistats en halftimme
framför den samling af morgontofflor, hel- och
halftofflor, som här liksom ur alla möjliga trollsagor
blifvit frambesvurna till den blifvande hertiginnans
af Edinburgh tjenst. Någonting gratiösare kunde
fantasien icke upptänka, än dessa koketta halfskor,
som vi veta icke hvilket snille af sylen uttänkt och
skapat för den sköna kejsardottrens förtroliga morgon-
och afton-tête-à-têter.

Bordet numro två dignade under massor af de nödvändiga
och öfverflödiga saker, som den eleganta verldens
språk plägar rubricera, icke såsom tvättkläder eller
linne, utan under benämningen lingerie. Ryssland
är, såsom bekant, en hufvudort för linodlingen
och förstår, synnerligast i de östliga områdena,
att handtera spole och väfstol med en skicklighet,
hvarmed vesterländska fingrar icke ens tillnärmelsevis
kunna mäta sig. De spetsgarnerade underkjolarna voro
af de egendomligaste mönster och höjde sig genom sin
finhet lika högt öfver valencienner- och venetianska
spetsarna, som de öfverträffade alla med tillhjelp af
mekaniska inrättningar åstadkomna imitationer. De
talrika bordsdukar, hvarmed czaren utstyrt sin
dotter, tydde på mycket gästvänliga tendenser och
vittnade om den kejserliga glansen, under det hennes
dimväfda majestät drottning Titanias linne knappast
kan vara mera elfartadt och spindelväfslikt än
storfurstinnan Marias otaliga nämn- och onämnbara
linnepersedlar -- battistväfnader, af hvilka hvarje
tum bokstafligen blott skulle kunna uppvägas med
guld. Så t. ex. fanns deribland en näsduk, som år
1867 väckte allmän beundran i italienska afdelningen
af verldsutställningen i Paris. Kejsarinnan köpte
den för omkring ett år sedan i Italien, och
skall för densamma ha betalt den lilla nätta summan
af tolf tusen francs; tygstycket kostade emellertid
den fattiga sömmerskan sju de bästa åren af hennes lif
och -- synen dessutom. En fullkomligt fransysk prägel
buro spetsgarneringarna kring ejderdunskuddar och
örngott; sängöfverdragen voro af brysselfabrikat,
sidendamast, hvari brudens namn och det kejserliga
Romanowska vapnet funnos inväfda.

Ett särdeles intresse erbjöd det för budoir- och
toilettföremål af de mångfaldigaste slag afsedda
bordet. Der fanns det en ändlös rad af guld-
och silfverfat, flaskor och askar af samma ädla
material, nipper, skriftyg, solfjädrar, teserviser af
kinesiskt, japanskt, sèvres- och meissen-porslin och
en märkvärdig samling af äkta moskovitiskt samowars
af alla upptänkliga former och storlekar.

Ett längre bort stående bord var belastadt med
oförarbetade tyger: hela berg af sammet, siden,
atlas, spetsar, musslin, linne, och en mängd andra
tyger, som storfurstinnan efter lust och behof kan
låta förvandla till ytter- och underkläder -- ett
haf af de dyrbaraste artiklar, rikt nog att kunna
lyckliggöra den unga fruntimmersverlden i en
hel stad. Och huru förtjusande voro icke de skatter,
som vinkade bredvid dessa herrligheter! Med hvilken
längtan läto ej alla fruntimmer, som genomgingo salen,
sina blickar hänga vid dem! Här lyste idel turkiska,
persiska, ostindiska sjalar, kaschmir-peignoirer och
broderade teaterkappor, flertalet representerande
hvar för sig en liten förmögenhet. Till dem slöto
sig dussintals promenad-, morgon-, sällskaps-
och balklädningar, konstgjorda blommor och hattar,
hvilka ensamma skulle taga den största jernbanvagn
i anspråk, allt samt- och synnerligen levereradt af
i Petersburg etablerade franska modehandlare. Af
uteslutande rysk karakter voro deremot bröllops-
och galadrägterna, de fyrtio till femtio släproberna
och hofmantiljerna, de broderade underklädningarna
och juvelbesådda nationalkoiffyrerna.

Om storfurstinnan icke ämnar införa Katarina den
andras ståt eller sin aflidna farmors slösande lyx vid
hofvet i Saint-James -- något som väl svårligen skulle
lyckas -- så torde hon näppeligen finna tillfälle att
ens påtaga sig all denna toilettrikedom, långt mindre
slita ut den. Om deremot, såsom man har skäl att
antaga, kärleken med henne intågar i det nya hemmet,
skulle hon, för att smycka detsamma, icke ha behöft
de hundratusentals rubel, som slukats af de skildrade
dyrbarheterna i Hvita salen uti Vinterpalatset i
S:t Petersburg.


Ett nutidens underverk.

Underverkens tid, hvad de menskliga företagen i
byggnadskonst, väganläggningar m. m. beträffar, är den
ej snarare börjad än slutad? Denna fråga framställde
sig sjelfmant, när jag år 1865 under en resa till
Medelhafvet besökte Egypten och tog i ögonsigte de
storartade arbeten, hvilka der som bäst pågingo i
och för kanaliseringen af näset vid Suez. Egypten,
de kolossala monumenternas och byggnadernas stamland,
der, hvarest oaktadt menniskornas vandalism och tidens
allt förstörande inverkan, Pyramiderna ännu resa sina
tusenåriga stenmassor ur öknens sand, uppväckte,
som naturligt var, hela mitt intresse. Sphinxernas
storartade stenbilder blicka ännu i dystert allvar
ned på den rådande förstörelsen rundt omkring dem,
enstaka obelisker resa ännu sina hvassa spetsar
upp emot Egyptens sköna himmel, tempelruiner ofvan
jord och dylika i sjelfva klippan, uttorkade och af
nilgyttja uppslammade kanaler och sjöar, de sistnämda
utgörande ett fordom beundransvärdt bevattnings- och
kommunikations-system för det då fruktbara landet,
visa sig öfverallt, och mellan alla dessa minnen af
forntida storhet och prakt rullar Jaro, den heliga
Nilen, sina fruktbringande vågor. Allt detta och
mycket mera dertill uppväcker än i dag den resandes
häpnad och beundran samt gör ett besök i det gamla
sagolandet Egypten till ett af de mest lärorika
och intressanta.

Den resande stannar i tvekan, huruvida han mest
måste beundra antingen det kolossala hos dessa hopade
massor af sand, granit och kalksten, som åtgått till
uppförandet af de monumentala byggnaderna i det gamla
Egypten, eller ihärdigheten och fliten hos landets
forna invånare, eller ock de Egyptiska pharaonernas
praktälskande sinne, rikedomar och makt, som
velat och kunnat åtadkomma sådana byggnader, hvarom
fornlemningarna bära vittnesbörd. Från granitbrotten
vid Suan brötos, och transporterades derefter på
flottor utför Nilen, dessa oerhörda stenmassor, hvilka
uppfyllde Egyptens forna städer, företrädesvis Memphis
och Thebæ, de Egyptiska konungarnas residenser, med
kolossala palatser, tempel och grafvar, alla väggar
betäckta med målade figurer och hieroglyfer, alla
obelisker af finpolerad röd granit, hvaraf en enda
sådan, t. ex. den, som påfven Sixtus V lät föra från
Egypten till Rom och som nu pryder platsen framför den
helige Johannes af Lateran kyrka, var 154 fot hög och
vägde 14,300 centner. Blott en enda sådan obelisk,
med dess i stenen inristade hundratals hieroglyfer,
var ju ett underverk af mensklig konstflit och tålamod
vid dess utförande.

Men det synes, som äfven det nuvarande Egypten, genom
genomgräfningen och fullbordandet af den ryktbara
kanalen vid Suez, skulle än en gång komma att häfda
sitt forna rykte såsom ett underverkens land. Kanalen
vid Suez var också
i sjelfva verket ett företag, hvilket genom det
snillrika i sjelfva planen, de mötande hinder som
måste undanrödjas, de ofantliga kapitaler, hvilka till
dess utförande erfordrades, innan denna nya pulsåder
för den indiska verldshandeln nådde en lycklig
fullbordan, blef ett nytt underverk i underverkens
gamla land.

Planen, att genom en kanal förena Röda- och
Medelhafvet med hvarandra och med Egyptens stora
pulsåder Nilen, var ej ny. Redan Strabo omtalar
att en dylik kanal fanns och beseglades strax
före Kristi födelse af en mängd fartyg. Dess bredd
var omkring 150 fot samt tillräckligt djup för de
största fartyg. Seglingen på densamma upphörde dock
775 år efter Kristi födelse, då den igenfylldes på
den regerande kalifen Almansours befallning. Endast
några få lemningar efter densamma hafva påträffats,
och dessa endast emellan Röda hafvet och de så kallade
»lacs amers» (insjöarna).

Omkring ett tusen år derefter, eller då Bonaparte
1798 anlände med franska trupperna till Egypten,
var det, som frågan om dessa hafvens förening å nyo
upptogs. Äran häraf tillkommer en fransysk ingeniör
mr Lepère, hvilken befann sig bland den samling af
vetenskapsmän och lärda som åtföljde expeditionen,
och hvilka män hade ett stort och välgörande
inflytande på egyptiska folkets så materiela som
andliga pånyttfödelse. Mr Lepère betraktade frågan
med fäst afseende såväl på Egyptens egen handel,
som den stora verldshandeln, och föreslog derföre:

l:o) för Egyptens handel en kanal från Suez till
någon af Nilens utgreningar; och

2:o) för verldshandeln en kanal från Suez till viken
Peluse, öster om Nilens delta.

Som mr Lepère delade den då rådande öfvertygelsen om
den betydliga skilnaden mellan Röda- och Medelhafvets
vattenhöjder och den dermed förenade fruktan för
nedre Egyptens öfversvämning, om direkt kommunikation
öppnades dem emellan, var detta förslag framstäldt
mera som en idé, än som ett utförbart arbete, samt
blef också ej allvarligare ifrågasatt förr än mr
Lesseps, sedan man genom tillförlitliga mätningar
funnit vattenhöjderna ungefärligen lika, lyckats
intressera dåvarande vice konungen af Egypten, Said
Pascha, för detta företag. Dessa båda tillkommer
således hedern af detta stora arbete, hvilket utfördes
af ett bolag med 200 millioner francs kapital, och
för hvilket Lesseps var ordförande.

Det erfordrades en Lesseps snille, ihärdighet och
fasta tro på företagets lyckliga utgång, för att
besegra alla de hinder, hvilka politisk egennytta
och småaktig afundsjuka ställde i vägen för kanalens
anläggning och fullbordan. Upptäckten af vägen kring
Godahoppsudden hade dragit indiska verldshandeln
från södra Europas kuster. Medeltidens stolta
handelsrepubliker hade till följe häraf försvunnit;
till Venedig, Genua och Florens etc. strömmade ej
längre Indiens skatter och rikedomar. Ett annat land,
nämligen England och dess kolonier, deribland Kap,
hade gjort sig dem till godo. Det var således helt
naturligt, att det engelska handelsintresset skulle
på allt sätt motarbeta Lesseps förslager. Tidningar
och tidskrifter i detta land framhöllo med
oförtröttadt nit det dåraktiga och outförbara i hela
kanalföretaget, och man förutspådde bland annat, att
öknens flygsand inom kort skulle uppsluka bolagets
millioner.

Följd af öfriga sjöfarande nationers deltagande
och välönskningar, hade emellertid Lesseps,
biträdd af skickliga ingeniörer börjat det
stora verket. Egyptiska regeringen hade, utom
rika penningebidrag, äfven ställt till Lesseps
förfogande en hel armé af fellah's och araber, 20 à
25 tusen man, att användas vid gräfningen och öfriga
kanalarbeten. Till denna här af arbetare måste nu
anskaffas proviant och drickesvatten, ty man arbetade
i en öken, och genom det ogästvänliga Suez, öknens
sandhaf, rörde sig nu hela karavaner af kameler,
öknens tungt lastade skepp, som på sina ryggar förde
dricksvattnet till arbetarne på kanallinien, hvarefter
det derstädes förvarades i cisterner.

Men all denna transport upptog för mycken tid och
kostnad. Lesseps beslöt att sätta sig i direkt
förbindelse med
Nilen vid Kairo. En så kallad sötvattenskanal gräfdes
och såg sin fullbordan 1864. På denna kanal underhölls
sedermera en jemn kommunikation mellan Kairo och
Suez och blef på samma gång en inkomstkälla för
bolaget och till stor nytta vid transporten af alla
erforderliga så förnödenheter som materiel, äfvensom
för passagerare.

Det var Lesseps förbehållet att inom kort från sin
största motståndare -- England -- erhålla ett rättvist
erkännande och fira en triumf, som endast synas stora
snillen förbehållna. Vice konungen, Said Pascha,
besökte sistnämde land 1861 och beslöt, att på samma
gång förskaffa sig en engelsk auktoritets utlåtande
rörande det då redan verkställda af kanalarbetet och
om den möjliga utsigten att se det fullbordadt. Han
vände sig till presidenten i civil-ingeniörernas
samfund i London, mr Hawkshaw, med begäran att
han ville personligen infinna sig uti Egypten för
att derefter kunna afgifva en opartisk rapport i
ämnet. Denna rapport slutade med följande ord, lika
hedrande för den mans opartiskhet som afgaf den samma,
som för Lesseps: »Jag finner alla arbetsförslagen
goda och ledande till sitt ändamål. Ingenting gifver
anledning att frukta några svårare praktiska hinder
för deras utförande, och då de en gång blifva
fullbordade, skola de betydligt bidraga till och
underlätta handeln på Indien.»

Lesseps hade segrat. Fullbordandet af den stora
saltvattenskanalen mellan Röda- och Medelhafvet
betviflades numera af ingen.

Arbetet fortgick oafbrutet, och till början af April
1865 hade Lesseps utfärdat en inbjudning till de i
detta företag intresserade länderna att utse ombud,
för hvilka han ville åskådliggöra hvad som allaredan
då var fullbordadt och hvad som ännu återstod att
göra. Den 14 April samlades den internationela
kongressen i Port-Said, utgångspunkten för den
maritima eller sjökanalen vid Medelhafssidan,
hvarefter mr Lesseps förde dess ledamöter till Suez
på den till 5 fots djup färdiga kanalen. Färden
skedde dock ej hela vägen på den blifvande maritima
kanalen, utan till en del på den förut omnämda
sötvattenskanalen. Vid sidan om denna sistnämda går
jernvägen genom öknen från Kairo till Suez.

Samtidigt med kanalarbetena togo hamnanläggningarna
vid Port-Said och Suez sin början. En skildring
af de storartade skeppsdockor, tillgängliga för de
största fartyg, bassiner, vågbrytare m. m., som på
dessa ställen dels äro fullbordade, dels ännu äro
under arbete, skulle upptaga alltför stort utrymme,
hvarföre vi endast här kunna antyda desamma.

Trots alla motgångar och intriger fortgick Lesseps
oafbrutet på den väg han inslagit med afseende på
kanalarbetena. Said Pascha, det stora företagets
kraftige beskyddare, afled i Januari 1863, men
hans efterträdare, khediven Ismail Pascha, som
allt ifrån början visat sig gynnsamt stämd för
kanalarbetet, tog det nu under sitt synnerliga hägn
och beskydd. Engelska sändebudet i Konstantinopel,
sir Henry Bulwer, hade besökt Lesseps på näset och
vid åsynen af arbetets fortgång samt utsigterna för
detsammas lyckliga fulländande yttrat till Lesseps:
»Jag erkänner att man ej längre kan gäckas med er,
utan att man tvärtom måste afundas er. Hvad jag
fruktar för mitt land, är det stora inflytande,
som Frankrike skall komma att förvärfva.»

Denna fruktan gjorde också, att under italienska
kriget en engelsk eskader visade sig utanför
Alexandrias hamn och att samtidigt en befallning
utgick från sultanen till khediven att inställa alla
kanalarbetena. Men den hand, som nyss undertecknat
Villa-Francatraktaten, ville annorlunda. Napoleon,
på höjden af sin politiska makt och storhet, tog
kanalbolaget under sitt beskydd och träffade en
öfverenskommelse med England, som hade till följd
att detta lands styrande lemnade kanalarbetena
fria och oberoende från politikens egennyttiga
vindförändringar.

Från Portens sida erfor Lesseps flere obehag och
mycket krångel, men äfven härutinnan rönte han skyddet
af Napoleons mäktiga ord och lemnades slutligen äfven
från detta håll i fred för alla intriger.

Fri från de rivaliserande makternas afund och Portens
vankelmodiga uppförande, var Lesseps deremot ingalunda
fri från en mängd af invändningar, hvilka oupphörligt
framdrogos af motståndarne till hans förslag. Inkast
gjordes emot möjligheten att anlägga en hamn uti
Peluseviken, än emot hållbarheten af kanalbankarna
längs sjön Menzaleh, än att öknens flygsand vid minsta
vind skulle igenfylla kanalen, liksom den gjort med
så många af det forna Egyptens monumenter, samt äfven
att tidvattnet vid Röda hafvet skulle från Suez
till saltsjöarna förstöra kanalbankarna. Men Lesseps
och hans ingeniörer bevisade, dels i skrifter,
dels under arbetets fortgång, på det mest lyckliga
och praktiska sätt, att alla dessa teorier ej höllo stånd i
verkligheten. Flygsanden hindrades
genom åtskilliga försigtighetsmått, deribland
trädplanteringar längs kanalbanken, att ej i minsta
mån blifva farlig för kanalen, hamnen vid Peluseviken
blef fullbordad och en stad der uppbyggd -- Port-Said --
som redan räknar tretton tusen invånare; tidvattnet
från Röda hafvet har ej förorsakat någon skada på
kanalbankarna och Suezkanalen närmade sig raskt
sin fullbordan, utan att någon af de oroväckande
spådomarna hade inträffat.

Karta öfver Suezkanalen.

Kanalens utlopp i Medelhafvet är uti viken vid Dabieh,
dess andra ändpunkt vid Suez, hvars hamn redan före
kanalens anläggning anlöptes af »Peninsular och
Oriental Compagniets» ångbåtar. Emellan dessa båda
ändpunkter utstakades kanalen så att man med fördel
kunde begagna de af naturen gjorda fördjupningarna
i marken. Börjar man vid Port-Said och går söder ut,
så kommer först insjön Menzaleh, 45 kilometres lång
till Kantare (eller bryggan), som är karavanvägen till
Syrien, så insjön Balah och sandhöjden vid El Ferdane
20 kilometres och derefter trakten vid El Guisr 12
kilometres. Här ingår kanalen uti sjön Timsah, som
fordom uppfylldes af Nilens vatten, 4 kilometres
lång, hvarefter kommer höjden vid Serapeum 15,
Saltsjöarna (uttorkade sjöar, som på några ställen
äro djupare än kanalen) 38, höjden vid Chalouf 8, och
slätten vid Suez ända till Röda hafvet 20 kilometres,
eller tillsammans 160 kilometres, omkring 15 svenska
mil. Kanalens bredd är 195 fot från Port-Said till
Saltsjöarna och derifrån till Suez 269 fot. Kanalens
anläggningskostnad var beräknad till 200 millioner
francs.

Ändtligen i November 1869 hade Lesseps snille
och hans ingeniörers outtröttliga ansträngningar
fullbordat detta jättearbete. Suezkanalen var färdig
och således en ny och kortare väg från Europa till
Indien åvägabragt. Lesseps ihärdighet och snille hade
på Egyptens gamla jord fullbordat ett nytt monument,
ett nutidens beundransvärda underverk, i vår tanke
vida större än dem pharaonerna åstadkommit, ty Lesseps
verk innebar ett civilisationens stora arbete, en
blifvande välsignelse för folken och en af de mäktiga
armar, hvilka skola bidraga att, på samma gång den
ökar folkens välmåga, äfven åt aflägsna länder räcka
den moderna civilisationens frukter på en närmare
väg öfver hafven.

En blick på verldskartan visar oss genast hvilken
vägbesparing kanalen medför för seglaren, hvilken
är stadd på färd till de indiska farvattnen. För
Sverige t. ex. utgör denna väg endast omkring hälften
af den som åtgår, om kosan tages rundt Kap Horn. Från
Stockholm utgör distansen förbi Kap Horn till Ceylon,
hvilken må kunna räknas som en centralhamn för
Indiska och Kinesiska hafven, 15,330 engelska mil,
förbi Suez blott 8,290, hvarigenom en differens om
man begagnar kanalen uppstår af ej mindre än 7,040
mil eller ungefärligen hälften.

Yi började vår uppsats med frågan, om underverkens
tid, hvad de menskliga företagen i byggnadsväg,
väganläggningar m. m. beträffar, var förbi, eller om
den ej snarare var börjad än slutad? Kunna vi ej nu,
när vi inhemtat en ringa del af hvad Suezkanalens
anläggning och fullbordan kostat i tid, penningar och
arbetskrafter, och huru detta gigantiska arbete tagit
snillets och vetenskapens högsta krafter i anspråk;
när vi veta att inga Alper nu mera finnas till,
det vill säga, att Frankrike och Italien blifvit
förenade medelst jernvägstunneln genom Mont-Cenis;
då vi instämt i jublet öfver det lyckade nedläggandet
af den transatlantiska telegraf kabeln, som förenar
tvenne af oceanen skilda verldsdelar med hvarandra,
med flere dylika jätteverk, tryggt svara, att
underverkens tid i den riktning vi åsyfta nu tagit
sin början. Menniskosnillet, den skapande tanken,
den aldrig hvilande och tillfredsställda vetenskapens
forskningsbegär stå ej stilla som Egyptens pyramider
och sphinxer. Nej, de gå oupphörligt framåt, ty
deras mål är obegränsadt så länge verlden blifver
beståndande, och deruti ligger just enligt vår tanke
mensklighetens rätta odödlighet och sanna storhet.

H. af Trolle.
Vallfärderna till Dschaggernat.

Sedan två tusen år tillbaka är Orissa hinduernas heliga
land och i fyrtio menniskoåldrar har dess sanskritska
namn, Utkaladasa, det ärorika landet, uttryckt den
dyrkan, hvarmed Sivas tillbedjare betrakta denna
provins. Från ena ändan till den andra är det en enda
pilgrimsort. En af folkets vise, den hinduen anser
af Gud ingifven, säger om det ärorika landet: »Dess
lyckliga bebyggare äro vissa att en gång få inträda
i de saligas boningar, och jemväl de, som besöka det
och bada i dess heliga floder, erhålla förlåtelse för
sina synder, vore de än tunga såsom berg. Hvem vore i
stånd, att värdigt beskrifva dess välsignade vatten,
dess tempel, dess heliga ställen, dess doftande
blommor och utsökta frukter? Men hvad göres behof att
uppehålla sig med loftal öfver ett land, hvari gudarna
sjelfva älska att bo?» 

Provinsen är delad i fyra stora
vallfartsorter. Från det ögonblick, då pilgrimen från
Cuttack öfverskrider Baitaramfloden, beträder han en
helig mark. Bakom honom ligger den syndiga verlden,
framför honom det förlofvade land, som han betraktar
såsom en förgård till himmelen. Genast vid stranden
mottager honom Yama, underjordens konung. Under det
han färdas öfver floden, hviskar presten till honom
de ord, som på dödsbädden skola vara de sista, som
ljuda i hans öra, då själen är redo att lemna kroppen:
»I dunklet, i Yamas salar brusar den varma
Baitaram-floden.» Bortom denna flod sträcka
sig vallfartsställen af olika namn, men rätt i
söder utbreder sig det af Wischnu älskade land,
som är bekant i hvarje indisk by, bland hela
verldens bildade menniskor -- det är Dschaggernat's,
verldsherrskarens boning. 

Guden Dschaggernats processionsvagn.

Dschaggernat är vårt gamla
bekanta, oriktigt benämda Dschaggernaut och en af de
många benämningar, man tillägger guden Wischnu. Här
är det nationaltempel, till hvilket folk ur alla
Indiens provinser vallfärdar, här den himmelens
port, till hvilken menskligheten strömmar, för att
dö vid bruset från evighetens haf. Tjugu hinduiska
generationer hafva tärts af längtan att få skåda detta
ställe. På dess sandkullar, kring hvilka feberluften
lägrar sig, har en hel nation slösat sin tillbedjande
kärlek. Guden Dschaggernat, som bor i templet,
är helt enkelt en kloss, groft tillhuggen i
form af en sittande figur och försedd med korta
armstumpar. Han är folkets gud och enligt dess åsigt
allestädes närvarande, sedan han, bebådad genom de
besynnerligaste profetior, täcktes uppträda på jorden
318 år före Kristi födelse, för att tillfredsställa
den allmänna längtan att Wischnu på något sätt skulle
göra sig synlig för menniskorna. Kort derefter måste
presterna fly med sin heliga kloss. Hundrafemtio år
låg afgudabilden begrafven  i
de   vestliga dschunglerna, till dess en from furste
fördref främlingarna och förde den tillbaka. Tre
gånger blef den nedsänkt i en sjö, men vare sig
fienderna voro sjöröfvare eller vilda afghaniska
ryttare, alltid var det folkets första omsorg att
sätta guden i säkerhet. Icke heller var guden så
vanmäktig, att han icke kunde försvara sig sjelf. År
1558 påträffades han af en muhamedansk härförare i
sitt gömställe, och denne förde honom på en elefant
till Ganges. Der ville han med ens göra ett slut på
Orissas gud och kastade honom på ett brinnande bål. Då
föllo lemmarna ifrån muhamedanens kropp och han
störtade till marken. En åskådare ryckte bilden oskadd
ur elden och kastade den i Ganges. Den heliga modren
Ganga kände guden och bar honom mildt på sina vågor,
till dess en prest, som följt honom i landsflykten,
drog honom ur vattnet och förde honom tillbaka till
Orissa. 

Dschaggernat upptager alla menniskor och
finner välbehag i all slags dyrkan.
Hvarje form af indisk tro, hvarje art af indisk
gudauppfattning tolereras i hans tempel, från
urinvånarnes fetischdyrkan och blodiga offer till
Vedas milda blomsymbolik. Detsamma gäller om alla
mellangrader mellan dessa ytterligheter och om de
indiska reformatorernas upphöjda spiritualism. Han
förblir alltid Wischnu, under hvilken form och med
hvilket namn än menniskorna tillbedja honom.

Templets rikedom är ofantligt stor och ökas
oupphörligt genom det stora tillströmmandet
af pilgrimer. Inkomsterna fördelas på många
menniskor. Sex tusen män, prester, vaktare och
vägvisare befinna sig i helgedomens omedelbara tjenst
och minst två tusen män, qvinnor och barn lefva direkt
eller indirekt af densamma. Innanför ringmuren
ligga hundratjugu tempel; åt guden Dschaggernat
är blott den stora pagoden helgad. Dess koniska
torn höjer sig likt en utskuren sockertopp ända
till en höjd af hundranittiotvå fot och krönes af
det mystiska hjulet och Wischnus banér. Pagoden
innehåller fyra rum: offersalen, der de flesta
gåfvorna nedläggas, pelarsalen för musikanter och
bajadèrer, bönerum, der pilgrimerna sätta sig ned och
försjunka i åskådandet af gudabilden, och det allra
heligaste, der Dschaggernat bor med sin broder och
syster. Gudabilderna äro simpla träbockar, hvilka man
från höfterna gifvit grofva menskliga former. Hvarje
dag badas, klädas och matas dessa bilder. Före hvar
och en af de fyra måltider man framsätter för dem,
renas helgedomen och der utanför i pelarsalen spela
musikanterna och dansa tempelflickorna. Alla offer
äro oblodiga. Icke ett enda djur dör verldsherrskaren
till ära, ty en enda bloddroppe skulle förorena
hela byggnaden.

Af de tjugofyra religionsfester, som firas hvarje
kyrkoår, är vagnsfesten den förnämsta. I Europa har
man fullkomligt missförstått denna fest. Den är alls
icke ryslig eller blodig, och vi kunna tryggt frigöra
oss från de förskräckliga bilder, som föresväfva vår
fantasi vid blotta namnet Dschaggernaut.

Hela veckor före vagnsfesten inträffa pilgrimer i
tusental och truppvis. Tempelkockarna göra sina
beräkningar för att kunna bespisa nittiotusen
menniskor. Vagnen uppföres under tiden till den
föreskrifna höjden af fyrtiofem fot. Den ofantliga
byggnaden löper på sexton hjul af sju fots diameter
och håller trettiofem fot i fyrkant. Dschaggernats
broder och syster hafva särskilda smärre vagnar.

Då de heliga bilderna bäras ur pagoden och lyftas på
vagnarna, faller mängden på knä och trycker pannan i
stoftet. Den ofantliga menniskomassan ropar som med
en mun, svallar fram och tillbaka och drager vagnen
framåt den breda gatan.
Musiken spelar, trummorna dåna, från vagnen hålla
presterna fanatiska tal; i krampaktiga ryckningar
välter den täta massan framåt, släpar, svettas,
skriker, springer, sjunger, beder och förbannar. Det
afstånd, som vagnen har att tillryggalägga, för att
framkomma till gudens landthus, uppgår knappt till
en half mil, men hjulen sjunka djupt ned i sanden
och färden tager många dagar i anspråk. Det sista
stycket af vägen drages vagnen af tempelarbetare,
hvilkas antal uppgår till ej mindre än fyra tusen.

Har landthuset uppnåtts, så slocknar den sista gnistan
af entusiasm. Pilgrimerna sträcka sig utmattade i den
brännande sanden midt på gatan och stänga formligen
vägen med sina liggande kroppar. Guden Dschaggernat
får sjelf se till, huru han må återkomma till pagoden,
och skulle säkerligen bli stående, om icke de betalta
arbetarne vore.

Såsom man ser, är berättelsen att tusentals kasta
sig ned för vagnen, för att krossas under hjulen,
en fabel. Att i en tät hop af nittiotusen män och
qvinnor, som till största delen ej äro vanda vid
hårdt arbete, sjukdomar och dödsfall måste förekomma,
ligger i sakens natur. Exempel hafva äfven gifvits
på att pilgrimer i religiöst vansinne kastat sig
framför hjulen. Men sådana exempel hafva varit ytterst
sällsynta och förekomma icke mer. Förr blefvo hvarje
år några olyckliga tillfälligtvis dödade eller svårt
sårade. De fåtaligt förekommande sjelfmorden begingos
af sjuka och eländiga, som på detta osätt sökte befria
sig från sina lidanden.

Å andra sidan kan man antaga, att tio tusen pilgrimer
årligen dö under sådana vallfarter, hvilka äro de
skadligaste företag, hvartill menniskorna drifvas af
religiöst vanvett. Smittosamma sjukdomar medföras
af de återvändande långt inåt landet; till och med i
Europa känna vi verkningar deraf. Icke blott Mekka,
äfven Puri är en ort, hvarifrån den fruktansvärda
mordengel utgår, som vi känna under namnet cholera asiaticus.


Ett bättre land.

(Fritt efter mrs Hemans.)

Du säger att ett bättre land skall finnas, 
O moder, säg mig hvar det landet är.
O skola väl dess sköna stränder hinnas?
Vi, vilja söka upp det, moder kär!
Du sagt, der fins ej nöd, der fins ej smärta.
Ej någon sorg skall såra der ditt hjerta.
Säg mig, o moder, hvar det landet är.

Är det väl der oranger herrligt glöda, 
Der vindar dansa öfver palmväxt jord, 
Der i ett ljushaf purpurmolnen blöda? 
Nej, kanske är det i den höga nord. 
Der klara lågor gnistra omkring polen, 
Der svanen drömmer, lyst af midnattssolen? --
Ej der, ej der, mitt barn, det landet är.

Är det väl der de stolta floder brusa, 
Bland vilda klippor hän mot fjerran haf, 
Der dystra skogar uti qvällen susa 
Och vindar sjunga uppå blommans graf? 
Är det, der guld och diamanter glimma 
I bergens schakter och i grufvors dimma?  --
Ej der, ej der, mitt barn, det landet är.

Ej såg jag landet, barn, likväl det finnes, 
Dess ljufva sånger har jag icke hört. 
Det slutligen af dig mitt barn dock hinnes, 
Då dödens engel dig från jorden fört. 
Der maktens diadem och tiggarstafven 
Bli lika. Barn, dess dörr är grafven, 
Deruppe, barn, det sälla landet är.

Heribert.


Hammers museum.

I.

När man nämner ordet museum, uppstår väl hos de flesta
föreställningen om något mycket lärdt, mycket ovanligt
och svårfattligt. Antingen skymtar för fantasien
ett moln af underliga djur och allehanda flygande
kräk, eller uppdyka för minnet ofantliga väggar,
fyllda med mörka taflor, eller slutligen långa rader
af forntida stenar och bronser, underliga redskap
och besynnerliga, halft multnade kärl. Men alltid
förenar sig med tanken på ett museum något kusligt
för den stora mängden; det är något, på hvilket man
blickar med undran, osäkerhet, obekantskap, derför
att man känner huru mycket vetande som fattas en för
att förstå dessa föremåls rätta värde, för att kunna
rätt njuta af allt det sköna
eller lärorika de bjuda. Massan af enahanda eller
likartade saker bidrager också att för den oinvigde
öka intrycket af oöfverskådlighet, följaktligen af
något obekant, främmande. För en, som med sannt
intresse skådar dylika samlingar, ges det tjugo,
hvilka endast flyktigt genomvandra dem, i bästa fall
efterstafvande hvad någon kunnig ledsagare eller
tryckt guide ger dem vid handen.

Är nu den samling, hvilken hr juveleraren Christian
Hammer sedan tjugofem år hopbragt, och som redan
sedan länge bär namn af »Hammers museum», något af
detta slag? Härpå kan svaras både ja och nej. Ja,
-- ty till sitt omfång, sin ofantliga numerär (för
närvarande kanske 150,000
olika föremål) och sitt inre värde torde den kunna
mäta sig med de flesta utländska af liknande art,
och en genomvandring af museet måste således hos den
besökande uppväcka det intryck af oöfverskådlighet
vi nyss talade om. Nej, -- ty detta museum skiljer
sig ifrån alla dem vi ega i vårt land och äfven från
flertalet af de utländska derigenom att dess plan och
mål varit nya, och att i följd häraf sjelfva samlingen
företer en långt rikare omvexling af ämnen och
föremål, än hvad eljest är fallet. Hammers museum är
kulturhistoriskt och konstindustrielt, såsom det med
lärda termer heter; men hvad vill detta nu säga? Jo,
det har syftat att samla allt som kan i någon mån
sprida ljus öfver den menskliga odlingens början,
utveckling och framgångar, som kan lära oss hur den
eller den husgerådssaken, den eller den slöjden eller
konstfärdigheten tog sig ut i sina första försök,
huru småningom insigter, smak och skicklighet vuxo
till den punkt, der vi nu stå. Jag sade syftat; ty
naturligtvis är ett sådant program så omfattande, att
dess inskränkning faller af sig sjelf. Så t. ex. har
Hammers museum ej tagit någon befattning med råämnena
eller underlaget för odlingen, ej med de kemiska,
tekniska eller i allmänhet naturvetenskapliga yrkena
och deras alster. Ty hvad som först och främst
legat egaren om hjertat var att samla material till
den högre slöjdens och handtverkets, den finare
handaskicklighetens och konstens historia. Och ur
denna synpunkt intager detta museum en så hög rang,
att det djerft kan ställa sig vid sidan af det mesta
som utlandet i denna art förmår uppvisa.

Låt oss nu göra tillämpningen af den nyss gifna
förklaringen. Hvarför skulle således Hammers museum,
i fall ni får tillträde dit, ej på er göra det der
underliga, främmande, kalla, förnäma intrycket, som vi
nyss nämde? Jo, emedan det hufvudsakligen innesluter
föremål, med hvilkas art ni i viss mån redan är
förtrolig förut, saker, som ni merendels sjelf kan
förklara och derför också uppriktigt beundra. Der
har ni prof af utmärkta arbeten från äldre till
nyare tid, konstnärliga skapelser i trä, metall,
sten, glas och alla andra ämnen, som den menskliga
fliten användt eller använder. Är ni krukmakare,
finner ni grekiska och romerska vaser och lampor; är
ni skomakare, så se här kinesiska fruntimmerstofflor
eller dalkarlsskor att skåda och taga till mönster,
om ni behagar. Målar ni tallrikar, finnas några hundra
att välja på; väfver ni tyger, var så god och beundra
dessa medeltidsfasoner, hvilka snart komma att göra
en ny rund kring verlden. Är ni konstmålare, ja,
då vet jag knappt något, af hvilket ni ej kan draga
nytta, och är ni blott en vanlig dödlig med öppet
sinne och vakna ögon -- då känner jag ej heller
något, som ej på ett eller annat sätt kan glädja
eller upplysa er, om ni också endast ett par timmar
får sola er i all denna lysande rikedom af former,
färger och -- tankar. Den som går likgiltig förbi ett,
fäster sig nog vid ett annat; den som älskar något,
återfinner här i de flesta fall detta något i en eller
annan form. Och den som ej bryr sig om någonting --
ja, han bryr sig säkert ej heller om att besöka ett
sådant museum.

Att besöka Hammers museum? Det är icke så lätt
gjordt som sagdt; och häri ligger utan tvifvel en
bland den inrättningens svaga punkter. Hr Hammer är
sjelf sin vaktmästare och intendent, sin kamrer och
amanuens -- det har varit en förträfflig sak å ena
sidan, emedan det säkerligen väsentligt bidragit
till samlingens uppkomst; men å den andra gör det
besök, i synnerhet af ett större antal personer,
bra nog svåra. Denna samling står sedan länge på den
punkt, att hon icke borde vara enskild tillhörighet,
utan offentlig. Fråga har ock varit, ja är ännu, när
detta skrifves, om hon ej skulle kunna blifva det;
men det kapitlet är för allvarsamt och vidlyftigt att
här vidröra, alltså -- låt oss tala om något annat,
framför allt något roligare.

Dit räknar jag dock icke en närmare redogörelse för
innehållet af denna betydande samlings alster af konst
och konstslöjd; en kort öfversigt bara skulle säkert
bli alldeles för lång för Familj-Journalens spalter,
och än längre för hennes läsare. Må det vara nog att
nämna, det intet vigtigare område är
alldeles orepresenteradt, många deremot utmärkt väl
eller ganska bra. Den s. k. rena konsten företrädes
genom tusentals olje-, vattfärgs- och glasmålningar,
gravyrer och handteckningar, skulpturer och
byggnadsplaner; konstindustrien genom alla slags
yrkens och slöjders verk, från stenålderns redskap
till de mest utsökta porslin, från bronsverktyg af
enklaste art till guldsmedens yppersta mästerstycken,
från kastspjutet till kanonen, från altarskåpet till
spinnrocken. Ingen sak har varit för obetydlig,
ingen för dyrbar för att här finna en plats -- och
just härigenom har allt kommit på sin plats i den
stora odlingskedjan, just härigenom adlas »skräpet»
till en betydelsefull länk i denna. »Det finnes intet
skräp», är en redan uttalad sats, lik en paradox;
men tillägg förklaringen: »skräp är blott en sak på
orätt plats», och vi skola ej längre finna påståendet
så besynnerligt. Och den sanningen har hr Hammer
behjertat mer än många andra; han har gifvit
mycket »skräp» sin riktiga plats -- tills knappt någon
plats alls blifvit öfrig för honom sjelf, hvarken i
det stora huset vid Rosenbad eller i Byströms villa
på Djurgården. Och nu står der mången praktmöbel,
mången skön vas eller mången prydlig metallpjes, som
ej längesedan betraktades som »omodernt skräp». Och
så har mycket räddats undan förstörelse eller
undan utländske uppköpares klor -- åtminstone tills
vidare. »Ingen vet hvad framtiden bär i sitt sköte»,
heter det ju.

Angenämare och lärorikare än ord kunna bilder
skildra åtminstone det hufvudsakliga i en dylik
samling; men tyvärr fordras för detta ändamål ett
mycket stort antal sådana, och knappast de tre hundra
fotografier, som egaren af Hammers museum låtit utföra
öfver detsamma, torde dertill förslå mer än i någon
mån. Det är således en omöjlighet att på dessa blad
lemna annat än en eller annan erinring från samlingen;
och det är just detta, med hvilket denna gång göres en
början. Anmodad att belysa bilden med några rader,
har jag ej kunnat neka mig nöjet att först tala
med läsaren något om museet och dess betydelse i
allmänhet. Jag befarar blott att det lilla jag haft
att anföra endast alltför ofullständigt förklarat
hvad som borde påpekas. -- Men till saken!

Den illustration, söm här föreligger, framställer
ett litet urval af föremål, som tillhört våra
gamla yrkesskrån, denna efter tyskt mönster
bildade organisation, som i mer än två århundraden
inneslöt all handtverksskicklighet i Sverige. Såsom
en historisk inledning, så att säga, till den
konstindustriella afdelningen eger den ej obetydliga
samling skråtillhörigheter, som museet innesluter,
ett ganska stort intresse. Ty dessa välkommor,
spiror, lådor och handlingar lära oss känna lifvet och
sederna, stadgarna och straffen inom dessa fasta och
väl disciplinerade sällskap, hvilka i sammanhållning
och inflytande vida öfverträffade hvad vi nu ega
af ordnar och föreningar af alla slag. Öfverhufvud
var den gamla skråinrättningen med hennes stränga
former och stora fordringar på duglighet egnad
att upprätthålla yrkesskickligheten i en tid,
då tillfällena till fackbildning voro ojemförligt
färre än nu, och då konkurrensens tvång knappt i
nämnvärd mån bidrog att framkalla godt arbete. Men
oafsedt deras historiska intresse, som ligger i
de mångfaldiga inskrifterna och namnskyltarna,
hafva dessa välkommor m. m. oftast ett ganska högt
konstnärligt värde genom det arbete som på dem
nedlagts, och hvilket för efterverlden vittnar om
skråens rikedom och anseende. Ett sådant praktverk som
t. ex. skomakareembetets i Stockholm stora välkomma,
den första till höger af de tre framför lådan ställda,
skulle göra en prydnad för hvarje museum. Det utmärkt
drifna arbetet, i tysk renaissancestil, härrör från
tiden omkring 1600. Sinnrikt bildad är den dernäst i
ordningen: det är, som man ser, trädgårdsmästarnes
i Stockholm välkomma. Andra bland de här afbildade
hafva tillhört bagarne, snickarne, stenhuggarne,
skräddarne m. fl. skrån, mest i Stockholm. Ytterst
märkliga stycken äro de båda »gehörstafvarne»
i form af spiror, samt den vackra kronan, den
senare tillhörig ett fiskareskrå i Tyskland, ett
utmärkt arbete från midten af förra århundradet. Ett
mästerstycke i snickeri åter är den 1726 förfärdigade,
med förträffligt inlagdt arbete sirade

Grupp af Välkommor m. m. från Hammers museum.
lådan, hvilken förvarar stenhuggareembetets
i Stockholm handlingar. Allt visar, icke
blott att skråen egde myndighet, men också att
konstskickligheten i gamla dagar stod högt, så högt
till och med, att åtminstone i Sverige man ännu med
ett visst vemod kan blicka tillbaka till densamma. Och
dock behöfver man ej vara någon vän af skråtvång och
förbudsskydd för
det! Det är ej god vilja, som fattas våra yrken,
utan goda traditioner, konstnärlig ledning och egen
fackunderbyggnad. Ett konstindustrimuseum med alla
dess många sätt att göra åskådningen lefvande och
fruktbärande -- se der hvad som fattas Sverige och
utan hvilket allt tal om konstslöjdens höjande skall
förblifva -- munväder!

-rn.


Om kroppsöfningar i fria luften.

Af Alex. Zanders.

I.

Luftens och rörelsens förenade inverkan på lungorna.

"Det är qvaft i sluten kammar, 
Der vårt väsen bleknar bort i tvång; 
Derför ut bland skogens stammar, 
Ut på fältet ibland lif och sång."

Tegnér.

Det finnes, jemte hjernan, ej något vigtigare organ
i hela vår kropp, intet ädlare, intet, som mera
är värdt den omsorgsfullaste vård än lungorna och
deras närmaste granne, hjertat. Der är den kroppsliga
verksamhetens förnämsta säte, liksom den förstnämda
är tankens. För att bibehålla såväl den ena som
den andra och derigenom hela organismen i friskt
tillstånd, äro trenne helsofaktorer de mäktigaste:
diet, rörelse och frisk luft, de tvenne sistnämda
såväl hvar för sig som i förening.

Den ordnade rörelsen eller gymnastiken eger inom sig
den största förmågan att utvidga vår andnings-apparat,
hvars ökade verksamhet derigenom också blir
den förnämsta häfstången för frammanandet af all
styrka och härdighet hos menniskan. Så länge åldern
medgifver kroppsväfnadens förnyande (regeneration)
således vanligen in i en senare ålder, kan denna vår
beundransvärda pneumatiska maskin, som vi väl kunna
kalla lungorna, bäst och naturenligast påverkas af
gymnastikens konst; först derför att denna helsolära
mer än någon annan förmår utvidga rummet, hvari de
ligga förvarade (nemligen bröstkorgen); vidare derför
att syrsättningen genom rörelsen friskare och rikare
tillströmmar blodet och gör detta lifskapital,
hvaraf vi i första rummet hemta vår tillvaro och
kraft, verksammare.

Det ges en gymnastisk-fysiologisk lag, som säger,
att ju mottagligare en väfnad, eller sammanfattningen
af dessa, ett organ, är för den genomströmmande
blodmassans uppsupande, desto mottagligare är
den eller det ock för gymnastisk behandling,
desto mer nytta kan den draga af kroppsöfningarna,
förnuftsenligt ordnade, en nytta, som betydligt ökas
genom dessas verkställande i fria luften; ty hvad
som gäller om blodmassans uppsupande inom kärlen
och förspridning inom muskulaturen och nervrören
-- det gäller ock med betydlig likhet äfven luften
såsom ett fluidum samt lungorna som ett mottagnings-
och fördelningsorgan; det gäller till och med dessa
mer, emedan luften är ett finare och på blodmassan
primitift inverkande medium.

Derför är det i ungdomsåren, närmast vid den tiden, då
evolutionerna hos det uppväxande slägtet egentligast
eller åtminstone inom lungorna verksammast försiggå,
då regenerationen är som lifligast der och flerstädes
och blodströmmarna i sammanhang dermed åt hjerta och
bröst som häftigast svalla, det är vårarbetet inom
menniskan som nu begynner (vid 14 - 20:de året) för
sommarens och höstens skördar, och de »lösta floderna»
äro då som mest lösgifna. Det är då också som dessa
ädla inelfvor mest äro i behof af det skydd, som
kroppsöfning kan ge, den lättnad och fördelning af
bördorna, som friska luften i förening med den bäst
af allt kan skänka.

Låtom oss med ett enda kort exempel förtydliga
huruledes kroppsöfningarna i det fria vida
mer gagna oss som helsomedel, än då de utföras
i den qvafva kammaren eller den damhöljda
rörelsesalen! Fysiologien, läran om organernas
förrättningar inom djurkroppen, underrättar oss
om, att vi intaga mer luft under rörelse, än
under hvila; ju bättre afpassad denna är, desto
lättare sker ämnesvexlingen inom väfnaderna,
som just är resultatet af syreförbränningen eller
luftens förening med blodet. Och på den regelbundna
ämnesvexlingen beror, noga taget, helsan och lifvet,
eftersom sjukdom och slutlig upplösning kan sägas
vara oregelbundenheten deri. Aritmetiskt beräknadt
afger en person under rörelse endast genom huden
lika mycket kolsyra på åtta timmar som en person i
hvilande tillstånd på tjugofyra. Förhållandet är
med andra ord som 1:3. Under samma tid afsöndrar
en person, enligt den utmärkte engelske fysiologen
Huxley, 190 ort (816 gram) syrgas. I en sal, der
rörelseöfningar försiggå, stannar naturligtvis en
stor del af den odugliga luften inne och måste derför
återgå i andningsapparaten, hvarigenom blodmassan ej
så deraf förfriskas som ute, der luften förekommer
renare; den brukbara luftarten är i en rörelsesal
snarare uttömd än i ett rum, der inga kroppsöfningar
försiggå. Af detta framgår temligen tydligt af huru
stor fördel det är att under gymnastik kunna vistas
ute och detta allramest då vårt slägte står i blomma
eller är i de uppväxande åren, då, som vi sagt,
den vigtigaste utvecklingen försiggår inom hjerna,
hjerta och lungor, då kongestionernas anstötar äro
som häftigast och framkalla så mångtaliga sjukdomar:
katarrer, milliära tuberkler och lungsot, såväl
i smygande som galopperande former. Det är då som
det uppväxande slägtet, för hvars nytta dessa rader
företrädesvis äro ämnade, mest behöfver renas och
stärkas in- som utvärtes genom gymnastiken i det
fria. Det är vid tiden, som ofvan angifvits för den
vigtigaste af all utveckling, som de bloduppfyllda
lungcellerna och bronchiernas fina kärl så lätt
råka ut för hektikens bleka spöken; det är nu som
bröstorganet behöfver ett af de mest naturliga bland
alla helsomedel till sitt understöd, då de som mest
äro färdiga för sin utveckling, eller på ett bildlikt
sätt taladt, färdiga att anlägga den manliga togan.

II. 

Om lefvern och dess förhållande till lungorna.

I samma mån lungorna vidga sig, minskar sig genom
rörelsens inverkan lefverns förstoring och den
fettbildning, som med åren ofta och snart nog göra
sig märkbara på ett rätt besvärande sätt. Lefvern
är bland annat ett slags förrådskammare för de
underhållsmedel, blodbildningen behöfver. Ju raskare
eller fullkomligare nu det intagna bränslet (luftens
syre) använder förrådet inom lefvern genom rörlighet
i luften sjelf, desto mindre qvarligger då i sjelfva
förråden, hvilkas utrymme derför äfven indrages, så
snart behofvet minskas, emedan naturen, rätt vårdad,
ej belastar sig med något utöfver behofvet eller
mot sitt eget höga ändamål. Utrymmet för det både
till sitt läge och sin förrättning lägre organet
står således i full öfverenstämmelse med organet
ofvanom mellangärdet (diaphragma) eller det ädlare
»en trappa högre upp»: åtgången och tillgången är med
andra ord i proportion till hvarandra. Skönast se vi
detta förhållande angifvet i de ungdomliga formerna,
dem gymnastisk konst utbildat till manlig styrka,
i det höga brösthvalfvet med den smärta medjan eller
bältestaden, hvilande öfver muskelrika länder och
spänstiga ben.
"Med senor spänstiga som hamradt stål 
Skönnakne ynglingar till brottning drogo 
Och segervagnar rasslade till mål, 
Der kraft och djerfhet sina kronor togo,"

äro skaldens ord för att beskrifva hvad ypperst
rörelseläran, eller som vi utan öfverdrift kunna säga
den mest lefvande, skönaste konst, förmådde uträtta
bland Greklands forna folk, hvilka, enligt Hegels
snillrika yttrande, gjorde sig sjelfva till sköna
gestalter, innan de höggo sådana i marmor. Ännu är
den gymnastiska konstens kraft densamma, att förläna
helsa och skönhet åt menniskan, som när hellenerna
täflade vid spelen och i gymnasierna i brottkamp
och språng, blott man, som de, egnar den tillbörlig
uppmärksamhet och lemnar den frihet ute eller i
lämpliga rörelsesalar. Med lungornas utbildning
och lefverns regelmessiga verksamhet och hjertats
riktiga slag finna vi då ett utbildadt muskelsystem,
i en nerfstark kropp en djerf och tankestark själ;
ty med syrets friskare intagande, d. v. s. genom
intagande af lifvets vigtigaste bränsle, dels skapas
albuminet eller ägghvit-ämnet i rikare mängd,
dels förändras detta i vår kropp fullkomligare
till nerfrör och muskeltrådar, än hvilket intet är
starkare i lifvet och -- kunde man tillägga -- intet
skönare i döden. Det är således af högsta vigt att
känna och välja stället, der detta bränsle bäst och
renast är att erhålla. Det är i det fria: i skogen,
på heden och bergets topp, vid hafvets eller sjöarnas
stränder. Det var också der, som forntiden, både den
helleniska och skandinaviska, utmätte lekplatserna
för sina omtyckta kroppsöfningar. Redan de visste väl,
hvad vi här på mera vetenskaplig väg ytterligare sökt
visa, att yppersta sättet för vinnandet af kroppslig
helsa och styrka var genom kroppsrörelser just i den
fria naturen.

III.

Om luft och rörelse såsom vilkor för hjertats friskhet.

Hjertat hemtar sin styrka och hållbarhet, äfven det,
från lungornas välbefinnande och förmåga att syrsätta
blodet, hvars förnämsta drifkraft det är. Dessa båda
organer äro till hvarandra ett slags siamesiska
tvillingar, ej endast för sin närbelägenhet,
ej heller blott för de vigtiga band (lungarterer
m. fl.) som sammanhålla dem; utan äfven derför att de
båda lida med hvarandra och känna helsans glädje med
hvarandra. Hjertats sjukdomar äro likväl vanligen mera
plågsamma och snabbare dödande. En förlamning af denna
vår mest sammansatta muskel, en förtunning af dess
väggar, ett förtvinande (atrofi) i dess märkvärdiga
och ömtåliga mekanism, en giktkastning på eller en
kärlbristning i och omkring äro ovilkorligt dödande
(absolute lethale), då deremot lungornas sjukdomar
kunna räcka länge nog innan grafkoret behöfver öppnas;
förr eller senare slås det dock upp just genom
dessa lifsvigtiga organers oförmåga att längre vara
verksamma i sina förrättningar. Vi dö alla, med andra
ord, genom qväfning, genom stockningar i hjerta eller
lungor. Före fysiologiens utveckling, sådan denna
snabbt nog framgår år från år, kände man mindre till
både detta förhållande och den härskara af sjukdomar,
som angriper detta pumpverk i vår kropp. Man hörde
då också mindre talas om hjertlidanden än i senare
tider. Kanske funnos de möjligen till i färre antal,
men det troliga är att fienden bättre var i stånd
att dölja sig undan upptäckt, innan vetenskapens
rekognoscörer väpnat sig med förbättrade anfallsvapen,
mikroskoper och stetoskoper m. m. En följd af
ett ringare aktgifvande på hjertats sjukdomar var
också att många af nu kända botemedel ej funnos
till. Gymnastiken, den rätt ledda, är numera ett
erkändt sådant, ej endast af ett ringa antal fackmän,
utan hvarje nybörjare på den medicinska banan känner
och erkänner den såsom verksam och lindrande till
sina följder.

I våra dagar, då civilisationen tränger på med allt
större fordringar, då i synnerhet det uppväxande
slägtet öfverhopas med allt flere ämnen, som fordra
stillasittande och tankeansträngning, således för
mycket af tankens rörlighet och kroppens stillhet,
är det klart och tydligt att hjertlidandets olika
skiftningar skola förekomma till ett förut ej anadt
antal samt att vi således äfven äro skyldiga det
uppväxande slägtet användandet af alla botemedel
deremot, som stå oss till buds; och detta i samma
mån mest, som de mest ha visat sig verksamma och
helande. Gymnastiken är ett af dessa, hvarför den
äfven i första rummet bör framhållas, när den med
samma förstånd utöfvas, som dess grundläggare Ling,
efter hvilken den ofta uppkallas, tänkt sig saken. I
den svenska gymnastiken, som den också plägar kallas,
ha vi således medel nog mot stillasittandets många
farligheter och kanske främst af alla ett mot
hjertlidandet, när detta nemligen uppspåras i sin
början. Vi ha likaledes många öfningar och lekar
i det fria, ärfda från forntidens skandinaver,
som, i fall de ånyo upptagas, bli en både nöjsam
och helsobringande öfning så väl sommar som vinter
Goethe säges ha genom flitig skridskoåkning befriat
sig från ett börjande hjertlidande.. 
Redan i April månad äro luften och ljuset vanligen
af den beskaffenhet, att vi kunna begagna oss af
dem båda i förening med kroppsöfningar i det fria,
för vårt ändamål, helsans vinnande. Båda äro också
vilkor derför. Liksom växtrikets blommor älska ljuset
och luften, så göra ock menniskoslägtets. Liksom
de förra i solljus utslå rikare och praktfullare
blomblad, likaså blomstra också barnets kinder
friskare och skönare, när de under rörlighet smekas
af ljus och luft. Den innesittande, stillasittande
läsmalen bleknar och skrumpnar i förtid. Han samlar
mången lärdom, mången minnesskatt, men alla bli de
för honom ett dödt kapital och sjelf dör han äfven --
i förtid, om han ej för egen räkning studerat den bok,
som kallas naturens, och hvars helsolära är den enda
riktigt bestående. Hela hans visdom blir ett dödt
haf, hvars vågor slå mot en förtorkad strand, i hvars
luftkrets intet lif bor. Gymnastiken i det fria är
den engel, utan öfverdrift taladt, som stiger ned i
Bethesda-dammen i detta döda haf, och rör om vattnet;
"ty luften är -- säger samme Ling -- allt lefvandes
helsobrunn»: i synnerhet är försommarens luft i vårt
klimat lämplig för gymnastiska »utgöromål». Hvilken
kan väl vara ändamålsenligare än tiden vid midsommaren
med sina vakor och lekar, då solen knappt vet af
någon nedgång? Sjelfva hösten och vintern sedan lemna
oss tid nog för kroppsliga öfningar i det fria, dem
sydlänningen kan ha skäl att afundas oss. Såsom ett
af de mest framstående nämna vi skridskoåkningen,
ett halfsyskon till sommarens bad och sjelf ett
angenämt luftbadande på stelnad våg. Det är glädjande
att här kunna nämna det skridskoåkningen hos oss
fått en ökad utbredning på senare tider äfven bland
fruntimmer, tack vare skridskoklubbars inrättande
på många ställen, hvarigenom en ökad håg väckts för
denna nyttiga och roande konst hos könet. I de norra
provinserna är vidare skidlöpning en allmänt känd
och begagnad öfning, förenande i sig med nöjet den
största nytta såsom samfärdselmedel i dessa landskap,
hvilkas ofta snöuppfyllda vägar den så beqvämt gör
åtkomliga och så betydligt förkortar.


Bouppteckningen efter Thure. 

Så har då Thure lemnat kruset, 
Och rest sitt sista mål emot! 
Vi äro komna nu i huset, 
Att noggrannt inventera bo’t.
Re’n Lisa, hon som jemt sig visat 
Så öm mot Thure och charmant, 
I morse stugans golf granrisat 
Och öfverallt gjort snyggt och grannt.
Af guld och silfver har den rumlarn 
Ej nånsin egt i sina dar 
En smula mer, än den der tumlarn, 
Som gått i arf från farfars far. 
Den bugtig var och mistat glansen, 
Jag mins det väl se’n forna år; 
Men -- den kröp in på assistansen, 
Och ännu der den pjesen står.

Fins något qvar af Thures kläder? 
Jo, ett par byxor utaf skinn, 
Igenom hvilka alla väder 
Helt obehindradt spelat in. 
Den västen der och den der fracken 
Knappt äro värda en pris snus: 
Låt fönstret upp, vräk ut på backen 
De gamla paltorna burdus!

Nu komma vi till husgerådet:
Två välbehållna bränvinsmått.
Hvad mer? -- Ett skåp: om man ser på det,
Så duger det till bränsle blott;
Dernäst en säng, som saknar botten, 
Och sist ett bord, som ej kan stå. 
Med undantag af bränvinsmåtten,
Slikt skräp ej här värderas må!

I björnar, som från alla kanter 
Begett er hit att fiska guld! 
Här fins det säkert ej kontanter, 
Som svara emot husets skuld. 
Låt se likväl! ... man kan ej veta ... 
Bryt lådan upp! ... tag hit en dyrk! ... 
Nej, hur man inuti må leta, 
Fins, ta mig tusan, ej en fyrk.

Ej mycket var det här att skörda, 
Med alnslång näsa står en hvar; 
Men Thures minne vi dock vörda:
Han var ändå en treflig karl. 
Till Bacchus vandrom hela klungan, 
Och drickom der för Thures skull! 
Der skola hjertligt vi besjunga’n 
Och ge vår hyllning åt hans mull.

Fr--


Hotellgrannarne.

Teckning af Sylvia.

Sällan har jag träffat en så glad och sorglös själ
som Julius Wilson. Det var en sommarafton, då jag
var stadd på ett tillfälligt besök på Barseholm, der
han är boende med sin familj, som jag lät undfalla
mig en förmodan om att var Herre tycktes ha skonat
honom mera än månget annat menniskobarn från lifvets
vedervärdigheter.

»Drag inga slutsatser,» sade han och höjde sitt
punschglas; »derför att min lada och min börs varit
fulla och jag alltid kunnat skratta åt ett godt skämt,
så ...»

»Så?» upprepade jag och följde hans blickar, som
hvilade på solljuset, hvilket bröt sig mot de gröna
träden under balkongen, dit vi dragit ut ett bord
med en förfriskningsbricka, som bildade en förtrolig
samlänk mellan våra stolar.

»Min vän, det fins ingen hund, som icke någon gång
får sig ett rapp!»

»Men du är nyligen och lyckligt gift, du är rik,
du har ...»

»Hvem klagar också nu?» afbröt han. »Maria är en
engel! Ja, die traurigen Tagen sind vorbei! Men inte
må du tro, att jag endast behöft sträcka ut handen,
för att taga min lycka på hyllan. Du småler och
synes tvifla på mina sorger? Jag har aldrig öppnat
mitt innersta för någon menniska förr, men min själ
har jag inte lust att plåga dig med min historia,
liksom du så ofta plågar folk med dina ...»

»Topp, i händelse du tillåter att jag vid påkommande
behof får använda dina jeremiader!»

»Nå ja, det kan gå för sig, om du inte vill rita af
mig, så att jag precis blir en visa i granngårdarna,
och, så du, mitt riktiga namn får du heller inte
peta ut!»

»Härtill samtyckes!» Och jag klingade med honom.

*

I.

Det är en åtta år sedan, började han, då jag reste
ner till Göteborg, för att göra upp en större
spanmålsaffär. För en landtbo, som jag, erbjuder
stadslifvet alltid något nytt, och det är rätt
uppfriskande att då och då spatsera på gatstenarna,
titta in i butikerna och möta vackra flickor ... Ja,
jag ber dig vara god och observera, att jag endast
talar om förgångna tider! Nå, som jag hade den oturen
att icke träffa de köpmän, jag strax efter ankomsten
till staden sökte, så kände jag mig nästan som ett
villande får. Det var en qväfvande värme denna 
eftersommar, och för att få någon svalka begaf jag
mig ner till Skeppsbron. Friska vindar fläktade
från elfven och gjorde kajen till en någorlunda
angenäm promenadplats. Mellan balar, fastager och
tunnor klef jag således fram. Det var mig ett verkligt
nöje att betrakta detta rörliga lif med dess vexlande
taflor. Man lastade i och ur fartyg, ångare rökte,
en sådan lade just ifrån land, och viftande näsdukar
och en och annan borttorkad, förstulen tår talade om
»afsked», medan man ett stycke derifrån trängdes för
ett »välkommen». Detta senare gällde passagerarne på
ångbåten »Kronprinsessan Louise», hvilken nu långsamt
närmade sig stranden.

Bland de resande, som skyndade från denna båt öfver
landgången, voro också tvenne fruntimmer, ett äldre
och ett ganska ungt, kanske knappa tjugo år. Utaf
den skara, som väntade på bryggan, fanns ingen som
helsade dem eller tycktes skänka dem någon synnerlig
uppmärksamhet. Det låg nyfikenhet i de blickar,
hvarmed den äldre damen såg sig omkring, medan hon
ackorderade med en bärare om ett par koffertar. Hon
talade danska och hade temligen svårt att göra sig
förstådd, då flickan med några svenska ord hjelpte
henne till rätta.

Jag stod en bit ifrån dem. De, liksom jag, voro
troligtvis främlingar; det fanns således ett visst
samband emellan oss.

Från vidare funderingar i denna väg rycktes jag dock
snart, ty en fetlagd herre stötte mig åt sidan, rusade
andfådd förbi och fram till en blek, beslöjad qvinna,
hvilkens händer han varmt och trohjertadt fattade --
detta var en bild från den husliga härden och den
äktenskapliga sällheten. Då jag vände mig bort från
detta par, hade de båda resande, som först fäst min
uppmärksamhet, redan försvunnit. Nya scener mötte
mina ögon: der ropade en herre en förlupen hund;
der fick ett fruntimmer en knuff i ryggen af en
nattsäck, så att hon snafvade på sin långa klädning;
der trippade en liten flicka, hållande i handen en
uppspänd parasoll, hvilken hennes bonne förmanade
henne att hålla för ögonen, eftersom solen sken i dem;
der flanerade några herrar med cigarrer i munnen,
under det de lorgnetterade alla dem förbipasserande
damer, yttrade witzar och anmärkningar till hvarandra
och skrattade högt.

Omsider följde jag med denna ström och var snart
på en af Hamngatans breda trottoirer. Då jag vek
in på Vallgatan, hörde jag bakom mig ett lätt rop,
liksom framkalladt af någon förskräckelse; jag såg
mig om och varseblef åter de båda resande fruntimren,
som nyss anländt med Prinsessan
Louise. Gatan var temligen folktom, och jag kunde
icke upptäcka orsaken till den häftiga sinnesrörelse,
som var tecknad på den unga flickans bleka ansigte.

»Det var han,» sade hon, »låt oss dröja här några
sekunder.»

Det låg en bön i hennes röst, en oro i hennes
blå ögon, ett vemod öfver hennes läppar. Måhända
tycker du det var indiskret, att jag orörlig
stannade framför henne, men jag hade likväl nog
lefnadsvett att vända mig så, att det såg ut som om
jag betraktade några uthängda fotografiporträtter,
utan att jag ett ögonblick släppte de båda fruntimren
ur sigte. Dessa voro dock så upptagna med sina egna
tankar och känslor, att de icke det ringaste syntes
akta på, huru jag behagade fördrifva min tid. Så
förgingo några minuter. Då vidgades plötsligen
den unga qvinnans ögon, ett rosendoft föll öfver
hennes panna och kinder, hon tog ett steg framåt,
men hejdade sig hastigt. På samma gång flögo mina
ögon spanande omkring. Der kom en gammal, tarfligt
klädd man ut från en läderbod. Kunde det väl vara
han, som väckte den djupa sinnesrörelse, hvilken
stod tecknad i flickans ansigte? Ja, det fanns intet
tvifvel! Det var uteslutande på honom, de stora blå
ögonen hvilade. Men hvilket samband kunde det väl
finnas mellan honom i denna luggslitna rock och henne
i den frasande sidenklädningen?

Den gamle gick framåt, bärande ett paket i sin
grofva hand, och utan att se hvarken till höger eller
venster; nu vek han om närmaste gathörn, flickan tog
samtidigt härmed ut några steg, och så stod hon åter
stilla och såg efter honom tills han försvann in på
en tvärgata.

»Hans hår har blifvit alldeles grått,» sade flickan
med vek röst.

»Mitt hjerta, det är ju naturligt att åren förändra!»
svarade den äldre. »Men hvar i all verlden ha bärarne
tagit vägen? Tänk om de ...»

»Åh nej, de ha säkert redan hunnit med koffertarna
till Stadt Hamburg.»

Dessa ord träffade mina öron, då jag med ryggen vänd
mot de båda fruntimren ännu tycktes vara upptagen
med att betrakta porträtterna. Stadt Hamburg! Således
skulle de bo under samma tak som jag, ty det var till
nämda hotell, jag blott för få timmar sedan låtit
bära min nattsäck.

Det var egentligen den tillfälliga sysslolöshet, hvari
jag befann mig, som först fäst min uppmärksamhet
vid dessa qvinnor; nu kom också ett visst
intresse härtill. Flickans blå ögon tilltalade
mig, och vemodet kring hennes mun väckte mitt
deltagande. Möjligtvis skulle detta icke varit så
stort, om den sinnesrörelse, hon nyss visat, hade
gällt en ung elegant, men som sakerna nu stodo,
fann jag ett nöje i att följa henne, under det jag
erkänner, att jag hyste ett svagt hopp om att komma
i närmare beröring med henne.

Detta syntes ödet dock på intet sätt vilja gynna;
ty ehuruväl de båda damerna bodde i rummet N:o 7,
och således endast af förstugans bredd voro skilda
från den lilla areal, jag för stunden kallade hem,
så förblef dagen i ända deras dörr hermetiskt
tillsluten, utom vid de tillfällen, då den lilla
uppasserskans släpande volangklädning flög öfver deras
tröskel. Någon tålig natur har jag just ej. Derför,
efter att ha tillbragt en eftermiddag med min dörr på
vid gafvel, och mig sjelf placerad midtemot densamma
på en soffa, med en tidning för ögonen och öronen
lyssnande spända på hvarje buller utifrån, så kastade
jag min sommarpaletå öfver mig och vandrade ut. Jag
fann samtidigt härmed att ögon visserligen kunna vara
vackra och att jag kanske icke så snart skulle få se
ett par på en gång så djupa, tänkande och strålande
som de blå globerna i N:o 7, men att det kanske ändå
varit enformigt nog och till och med något dåraktigt,
att, på sätt som nyss skett, fördrifva min tid. Ja,
det ideella minnet af ett par glänsande flickögon var
visserligen rätt bra, men det reella i en biffstek,
frisk luft och motion var dock ännu bättre.

Följande dagen, om jag icke precis glömt tärnan med
»de blå», var jag likväl så upptagen af de affärer,
som fört
mig till staden, att jag icke kunde fördrifva en
enda minut i mitt rum med att lyssna efter hvad mina
grannar företogo eller möjligtvis tänkte företaga
sig. Således, efter en verksam dag och en glad
afton, kom jag hem efter midnatt. Då jag passerade
förbi de båda resande damernas dörr, silade en svag
ljusstrimma ut derifrån; de voro följaktligen vakna
och hade kanske också kommit sent hem. Ett svagt ljud,
liksom om någon suckat eller snyftat derinne, trängde
ut till mig; jag stannade lyssnande några ögonblick,
men der var åter tyst som i en graf. Jag gick in till
mig; hvad rörde det mig egentligen, om det behagade
någon af mina grannar att gråta? Tårarna fälldes ej
för mig, jag kände det med tillfredsställelse. Ja, Gud
vare lofvad, ingen hade fällt tårar för min skull! Jag
hade kommit i en sådan sinnesstämning, att jag började
ransaka mitt inre. För mina tankar framställde sig
min salig mor. Stackare, hon hade blifvit sviken i
sitt hopp att få se mig, efter några års vistande
vid universitetet i Upsala, bära en viss liten hvit
mössa! Månne hon gråtit deröfver? Anfäkta! Jag var
i denna stund färdig att plugga i mig hur mycket
matematik och filosofi som helst -- ja, min vän,
i händelse jag haft några böcker, så hvem vet! Men
allt hvad jag egde i tryckt väg var det välsignade,
torra tidningsbladet, som ännu låg qvar på soffan,
der jag sjönk ner i nesligt medvetande om att ha
blifvit »kuggad» samt att vår Herre icke just gjort
mig till något ljushufvud. Till min blygsel får jag
dock erkänna, att den ångerfulla sinnesstämningen
öfver ett måhända ej alltid väl användt förflutet
bortdunstade för mig lika hastigt som perlorna i ett
champagneglas, och jag återfick med detsamma mitt
goda lynne. Ja, jag har alltid haft en viss talang
att inför mitt samvete advocera till min fördel och,
oafsedt det ledsamma att stå ensam i verlden och
det att jag ej hade någon lärdom, måste jag dock
erkänna, det jag hade tillräckligt vett för att i
rattan tid plöja min åker och berga mitt hö, så,
rödja, hösta och lägga i träde, och de »saliga döde»
hade lemnat mynt åt mig på kistbottnen och en präktig
egendom. Hvad kunde jag mera begära af lifvet? Var
jag icke verkligen lycklig? Jo! Anfäkta, att någon
kunde vara olycklig! Huru skulle väl detta kännas? Jag
tänkte på flickan med de blå ögonen: månne de nyss
gjutit tårar? och var detta af sorg?

Under dylika betraktelser hade jag tändt en
cigarr. Röken hvirflade omkring, glädtig och blågrå,
öfverst bland hvirflarna visade sig ett blondt
flickansigte, som log och försvann. Det är ändå
kuriöst här i verlden: om en tunn mur behagar skilja
två personer, kan det ibland vara precis detsamma som
om hela jordklotet låg emellan dem. Cigarren smakade
mig icke mer, morgongryningen bröt in, och ändtligen
fann jag det vara tid att sofva.

Den första person, jag följande dag mötte i förstugan,
var det danska fruntimret, som resklädd utträdde från
sitt rum. Den unga, blåögda flickan följde henne ner
för trapporna, men utan att vara klädd i hatt och
sjal. Skulle hon således ensam stanna qvar?

Nerkommen på gatan, gjorde jag mig ingen brådska. Lik
en dagdrifvare, med händerna i fickan, betraktade
jag huru man i en droska instufvade en koffert och
derefter huru den danska damen tog plats, sedan hon
tryckt den blonda flickans händer. Med ett »Gud vare
med dig, Ingeborg!» rullade vagnen bort, och flickan
försvann upp i trappgången. Jag rusade efter henne
och hann nätt och jemt att på öfversta trappsteget
trampa på hennes långa, släpande klädning. Det var
naturligt, att jag bad om ursäkt, och jag tror, att
jag mumlade något om en herre i brun rock, som jag hade
en så oerhörd brådska att träffa inne i mitt rum. Ett
»skadar inte» och en liten förvånad blick skänkte hon
mig dock innan vi skildes. Jag blef, min själ, så glad
häröfver, att jag var färdig kasta min hatt i taket,
och slående min dörr på vid gafvel samt mig sjelf
andlös ned på soffan, fattade jag ett fast beslut att
icke vika från min plats förrän jag återsett henne.

Knappast voro tio minuter förgångna innan hon åter
utträdde, klädd till promenad. Att jag följde efter
henne kan du väl förstå. Det bar öfver stadsgatorna
ut i allén, förbi
Haga och till Breda vägen. Till en början gick hon
mycket fort, men småningom saktades hennes steg,
derpå stod hon stilla, gick åter en bit, stannade
igen och vände så om, men såg sig ofta tillbaka. Ej
en enda af hennes rörelser undföll mig, ty jag hade
vikit in i en motsatt allé, der jag utan att bli
bemärkt kunde observera henne. Väntade hon någon,
som icke kom? Hade hon ett bestämdt mål för sin
vandring? Huru härmed nu än må ha förhållit sig,
så sammanträffade hon ej med någon, utan begaf sig
direkt till hotellet igen. Derutanför möttes vi,
ty jag hade slagit in på en tvärgata. Jag lyfte på
min hatt, hon gaf mig ett halft igenkännande ögonkast
och en tillstymmelse till helsning.

I förstugan träffade jag en uppassare, som lemnade
mig en biljett, hvilken omedelbart derpå ryckte
mig ut i affärslifvet. Jag aflägsnade mig dock
icke utan starka funderingar på att tända eld på
hotellet, rädda den blonda flickan och på så sätt
åstadkomma ett närmande mellan henne och mig. Utaf
detta och andra lika förnuftiga förslag, som rusade
omkring i min hjerna, kan du ungefärligen fatta min
sinnesstämning. En feberaktig otålighet hade gripit
mig, och så fort sig göra lät, skyndade jag bort från
de göromål, som hindrade mig ifrån att stå vakt eller
spela spion utanför N:o 7. 

Att jag återtog min gamla manöver med tidningarna
var klart, liksom att jag minst tio gånger ringde
på uppassaren, egentligen för att göra en fråga
efter min vackra granne, men utan att få öfver mina
läppar andra ord än sodavatten eller bäjerskt öl. När
efter ett par timmar min väntan var stegrad till en
hög grad af nervös otålighet, förnam jag lätta steg
i trappan. Mitt hjerta klappade, blodet rusade mig
till hufvudet, jag kunde icke misstaga mig, det fanns
blott ett par satinkängor i verlden med en sådan liten
harmonisk knarrning. Jag störtade ut i förstugan med
föresats att tilltala henne, att åtminstone säga
det vädret var vackert eller att Göteborg var en
särdeles välbyggd stad; men allt hvad jag förmådde
var blott att fatta i ringklockan, för att möjligtvis
åter låta den stackars uppassaren traktera mig med
något svalkande. Men denna föresats blef ej heller
utförd; flickan hade, som sagdt, passerat förbi mig,
då stannade hon och, kastande en tveksam blick bort
till mig, sade hon:

»Jag ber tusen gånger om ursäkt, men ...»

Hon kom icke längre. Tårar störtade ur hennes ögon,
och hon tryckte näsduken mot ansigtet. Detta var
ytterst blekt. Upptagen med mina egna känslor märkte
jag först, när hon tilltalade mig, hennes skälfvande
läppar och upprörda utseende.

»Ack, för all del gråt inte så,» sade jag i det jag
gick ett steg emot henne, med en viss förskräckelse
öfver, att hon upptäckt den hemliga uppmärksamhet,
jag egnat henne och att hon nu tog tårarna till hjelp,
för att undanbe sig densamma.

»Det är mycket djerft,» började hon med hastig och
osäker röst, »att jag på detta sätt tilltalar en
obekant, för att anhålla om en verklig tjenst ...»

»Mitt namn är Julius Wilson,» sade jag, och tillade
något om att hon blott behöfde befalla, för att jag
genast skulle rusa i döden.

»Så farligt är det väl inte,» inföll hon med ett
leende, men ännu med skimrande perlor i de långa
ögonfransarna. »Men det är en stor tjenst, jag vill be
er bevisa mig. Jag har ingen här, till hvilken jag kan
vända mig för att ... med ett ord, jag står så ensam
i verlden,» åter smögo sig några tårar öfver hennes
kinder, »och just derför behöfver jag ett skydd.»

Hon teg några sekunder. Solstrålarna föllo ner genom
fönstret i den svängda trappan, lekte öfver henne
och kastade guld i det blonda håret, belyste skarpt
hennes späda ansigte och slutade med att glittrande
falla öfver den luftiga sommardrägten. Det var
en ljus och strålande bild af ungdom och fägring,
och skuggorna tycktes blott vilja falla der hon icke
fanns. En underlig förlamning hade betagit mig, det
var med möda jag gjorde en rörelse till tecken att
jag hört henne. 

»Jag känner er visserligen inte,» började hon åter
tveksamt, »men vi äro grannar och ...» 

»Och jag har trampat sönder en af era klädningar,»
inföll jag.

»Åh, en obetydlighet!» Ännu en gång sväfvade ett
leende öfver hennes ansigte, men med plötsligt allvar
fortfor hon: »Men, i alla fall, huru föga jag än må
ha sett er, så är ni ändå på sätt och vis en af mina
äldsta bekantskaper här i staden, hvilket gör att
jag vågar be ...»

Hon tystnade, en rodnad betäckte hennes panna och
kinder och, vridande och vändande på parasollkryckan,
återtog hon: »att ni tillåter det jag i eftermiddag
under en tio minuter får utge er för att vara min
bror.»

Den känsla, detta oväntade förslag väckte hos mig,
återspeglades på mitt ansigte, ty hon sträckte ut sin
lilla handsk-klädda hand och lade den med en svag
tryckning på min arm. »Tänk inte illa om mig! Jag
försäkrar er heiigt, att den lilla komedi, jag ber
er spela, har ett godt ändamål.»

När hon började tala, hvem kunde då väl drömma om
att hon skulle be mig blifva hennes bror!

»Nå, vill ni hjelpa mig? Förutsatt att ni nu genast
kan disponera er tid.»

Hvad kunde jag annat svara än ja på en fråga,
framställd med så mycken tvekan och blyghet?

Fördelen var ju alltid på min sida. En bekantskap,
börjad på detta sätt, öppnade den bästa utsigt till
en blifvande förtrolighet, och ehuru, sanningen
att säga, brodersrolen icke särdeles anstod mig,
så var den dock bättre än något af de förslag, jag
sjelf uppgjort för att stifta den så efterlängtade
bekantskapen med min vackra okända.

»Vill ni då vara god och följa mig!»

Jag skyndade in efter min hatt och ställde mig derpå
till den unga damens förfogande. Jag genomvandrade
vid hennes sida de få gator, som förde bort till
Trädgårdsföreningen. En och annan gång tilltalade jag
henne. Hon var fåordig, förströdd och uteslutande
upptagen af sina egna tankar. Af det allvarliga
uttrycket i hennes ögon och hennes kinders blekhet
märkte jag att den orsak, som vållat vår föregifna
slägtskap, mera tillhörde tragediens än komediens
område.

Med stor nyfikenhet motsåg jag utvecklingen af det
äfventyr, hvari jag blifvit invecklad. Efter att
ha passerat några slingrande gångstigar, på hvilka
några barn sprungo lekande omkring, vek min vackra
granne af till höger, der en lummig syrénhäck förde
upp till en prunkande blomsterkulle.

»Vill ni vara god och säga till den person, som kommer
att möta oss här, att ni, ehuru sådant vore rättast
och bäst, inte vill neka honom att tala med er syster;
men att ni hoppas, att detta samtal skall vara det
sista han söker.»

Jag skulle just fråga hvarför hon egentligen beviljade
ett sådant, eftersom det tydligt syntes vara henne
så motbjudande, när från en närbelägen sidoallé en
temligen högväxt och smärt man med raska steg närmade
sig. När han fick sigte på oss, stod han plötsligt
stilla en sekund, fortsatte derpå med samma lätthet
sin gång, under det han med en viss otålighet slog
mot gräsvallen med sin fina promenadkäpp. Att denne
man var den väntade tredje person, med hvilken dramat
skulle utageras, betviflade jag icke: jag märkte
det på den lilla handens sakta skälfning, som ännu
fortfor att vrida och vända parasollen, jag såg det
på purpurn, som brann på min följeslagerskas ansigte.

Vi voro nu alla tre helt nära hvarandra. Medan vi så
stodo stilla några ögonblick, uttalade jag de ord,
som nyss blifvit mig inlärda, och detta med sådan
häftighet, att flickan helt förvirrad blickade upp
till mig.

Han lyfte på hatten, tydligen öfverraskad och
missbelåten öfver min närvaro.

»Vänta mig här, Julius,» sade hon, »vi gå blott dit
upp på kullen.»

Julius! Så hade hon sagt! Jag sjönk ner på en bänk,
nästan andlös och bäfvande af lycka. Men den försvann
plötsligt. Ja, mitt namn, hvad mera? Hon hade ju egt
tillräcklig sinnesnärvaro att spela det systerliga
parti, hon 
öfvertagit, jag hade ju sjelf presenterat mig, och hon grep
i luften det första bästa namn hon träffade
på, och att detta just var mitt, hade jag hennes goda
minne att tacka för, ingenting annat.

Under det samtal hon, ohörd af mig, hade uppe på
kullen, satt jag orörligt stilla. Jag tror icke
att detta räckte öfver en qvarts timme, men jag
vågar påstå att det var de längsta femton minuter
jag någonsin upplefvat. Mina ögon följde hvarenda
af de båda samtalandes rörelser och en gång, då han
fattade hennes hand, knöt jag mina fingrar krampaktigt
samman. Jag sysselsatte mig så ihärdigt med att stirra
på dem, att i min hjerna brändes in hvarenda skugga,
som ifrån träden darrande föll öfver dem, medan de
så gingo fram och tillbaka, ifrigt samtalande med
hvarandra. Det var ett af dessa samtal, som afgöra
öfver ett helt lif. Jag bäfvade för utgången: att
denna icke skulle vara utan inflytande på mitt eget
öde, kände jag klart.

Huru jag hatade denne man, hvars ögon jag blott några
sekunder mött! huru hans eleganta figur, små hvita
tänder och fina mustascher föreföllo mig vara ett
non plus ultra af skönhet, och huru jag sjelf kom
till korta vid den jemförelse, jag började uppdraga
mellan honom och mig!

Månne hon älskade honom? Om hon det gjorde, hvarför
skulle jag då, som en befryndad hedersvakt, följa
med? Hvarför hade hon dragit mig in i detta halfva
förtroende, som dock kanske alltid skulle ha sin
mystiska slöja öfver sig? Huru betraktade hon mig? 
Var det hennes mening att i mig se en maskin, en
kulissprydnad, färdig att flyttas åsido, när scenen,
som utagerades framför mina ögon, vore slutad?

Huru han blickade på henne! Nu lutade han sig ned och
kysste hennes hand -- ja, om de skildes, så skildes
de som vänner, det kunde jag intyga, i händelse man
fordrade mig på ed. Derpå tryckte hon näsduken för
ögonen -- att hon då ständigt hade de der tårarna
till hands! -- Huru stilla och lugnt hennes ansigte
ändå var -- jag kom ovilkorligen att tänka på en
hvit daggbestänkt törnros. Ja, se på henne, beundra
henne! Du vet icke att kalken gömmer en mask, hvars
namn är falskhet, och jag sitter här ett lefvande
bevis på den.

Det var med bittra känslor, jag fortfor att betrakta
henne. Jag tror till och med att jag önskade det hon
skulle störtat sig i hvilken fara som helst, hellre
än att visa sig vara falsk; åtminstone vet jag med
visshet det jag var färdig att beskylla henne för att
vara en listig intrigant, hvars högsta nöje bestod
i att föra folk bakom ljuset.

Ändtligen tycktes dock afskedsstunden slå fullt. Hon
aflägsnade sig, icke en enda gång seende sig tillbaka
och undvikande den plats, der jag ännu satt qvar. Jag
reste mig nu upp och gick flickan till mötes. Skada
att jag icke helt och hållet kunde tro de vackra blå
ögonen, som nu blickade emot mig!

»Tack,» sade hon och räckte mig handen, »jag skall
aldrig glömma den beredvillighet ni visade, då ni,
utan att göra en enda fråga, följde en för er alldeles
obekant person, som vågade vända sig till er med en
begäran, hvilken hardt nära liknade en nyck.»

»Kan man då också gråta af nyck?»

Hon såg på mig.

»Är ni ond?» sade hon.

»Hvad skulle jag väl ha för skäl dertill?» svarade
jag glädtigt, för att dermed dölja den bitterhet, som
den sist förflutna fjerdedelstimmen samlat i min själ.

»Derför att ni kanske tänker illa om mig. Jag
försäkrar er dock, att den lilla list, jag nyss måste
använda, var nödvändig, och fastän ni kanske aldrig
kommer att erfara hvilken stor godhet ni visat mig
och vi måhända aldrig mera sammanträffa, så kommer
jag alltid att med tacksamhet minnas denna stund.» Hon
böjde sitt hufvud och räckte mig handen till afsked.

»Men ni har sagt mig, att ni står temligen ensam
i verlden,» skyndade jag att säga; »kan jag derför
inte få passera som ett slags stöd, jag menar, kan
jag intp vidare vara er
till tjenst? Är det så nödvändigt, att vi nu säga
hvarandra farväl för alltid?»

Hon syntes tveka, öppnade läpparna, men slöt dem
lika hastigt. Under det vi talade med hvarandra,
hade vi hunnit till den lilla syrénhäckens slut.

»Antag till exempel,» sade jag och stannade,
»att mannen, som nyss lemnade er, icke är
så fullt öfvertygad, som ni tror, om mitt
broderskap ... hvad då? Ni, som jag, är
resande här i staden: så länge ni kommer att
dröja, vore det måhända bäst att fortfarande
låta det der blodsbandet gälla mellan oss.»

»Åh nej, nej, det går aldrig an! Jag skall söka närma
mig någon annan, som ...»

»Som kommer att intaga min plats.» Jag lyfte min hatt,
beredd att lemna henne.

»Jag ser ni tänker illa om mig ... Så får ni inte
lemna mig, då vill jag förr säga er hvem ...»

»Nej, för all del, jag vill visst inte tilltvinga mig
något förtroende. Min mening var blott att hemställa
till er om jag inte yttermera på något sätt kunde
gagna er.»

»Ni är mycket god, men ...»

»Låt mig nu inte göra er ledsen!» bad jag, och för
att jaga bort det moln som beslöjade hennes ögon,
tillade jag leende: »Ett gammalt ordspråk säger:
'tillbjuden tjenst blir lätt försmådd!' Jag vill nu
inte längre uppehålla er ...»

»Ni får inte gå!» afbröt hon häftigt, »det vill säga:
jag ber att ni måtte stanna! Låt oss sätta oss här
på bänken. Vår bekantskap har börjat under egna
omständigheter, och ni kan kanske ha rätt att fordra
en förklaring. Jag skulle genast ha gifvit er den,
om jag icke varit rädd att härigenom förlora er goda
tanke, ty denna förklaring måste också beröra de
orsaker, hvilka föranledt en djerfhet, som ...»

Hon tystnade och gaf mig en flyktig blick, hvarvid på
hennes ansigte upplågade en mörk purpurglöd, hvilken
blott småningom åter försvann under samtalets lopp.

»Jag ber er hjertligen,» det var nu min tur att
afbryta, »om det ni kan ha att säga på ringaste sätt
skulle smärta er, så låt oss välja ett annat ämne.»

»Att vara menniska är att vara egoist,» svarade hon
med ett svagt försök att le, dock utan att lyfta sina
blickar från klädningsfållen, på hvilken de hvilade,
under det de små cirklarna, som hon med parasollen
skref i sanden blefvo helt darrande och otydliga;
»och då jag nu förtror mig till er,» fortfor hon,
»sker det derföre att jag icke försmår tillbjuden
tjenst, och den skall ni måhända icke vägra, när jag
sagt hvarom den handlar. På broderskapet återigen har
jag alldeles inga spekulationer, och sjelf skall ni
säkerligen vara bäst belåten dermed, när ni får höra
min historia.»

Hon talade i en ton af antagen glädtighet, liksom
för att dölja hvad som rörde sig inom henne, och
återtog efter ett litet uppehåll:

»Ni får emellertid ha tålamod om jag kommer att gå
temligen långt tillbaka i tiden, ty det är nödvändigt
att ni riktigt skall känna det förflutna, om ni skall
kunna bistå mig.»

Hon tystnade. Det var så stilla omkring oss och genom
häcken silade en och annan solstråle och kastade
flygtiga ljusglimtar öfver sanden vid våra fötter.

»Bertha Doug,» började hon, »är den enda, jag hittills
förtrott mig till, hon har alltid varit god, och jag
har haft henne kär som en mor. Då hon skulle resa
från Köpenhamn, följde jag med henne, men hon var
tvungen att fara vidare, och jag stannade qvar här,
i hvilken afsigt skall ni strax få höra.»

»Jag är född i en af förstäderna här. Min far är
handtverkare och lefver ännu. Det var till honom
jag tänkte närma mig, när jag sade er att jag skulle
söka ett annat skydd. Men jag är emellertid oviss om
detta skall lyckas, ty han kan inte förlåta att jag
en gång lemnat honom ... lemnade honom i hemlighet,
utan att han på ett par års tid fick veta hvart jag
tagit vägen. Detta var ett stort fel, men jag vill
uppriktigt säga er sanningen, den är allt hvad jag
eger att använda som ursäkt.
»Knappt fem år gammal förlorade jag min mor. Min
far lär mycket ha sörjt henne, hans lynne blef efter
hennes död sträfvare än förut och, religiös ända till
svärmeri, förbjöd han mina barnsliga lekar, kallade
dem syndfulla och satte i stället för dockor andliga
skrifter i mina händer. Detta stillasittande lif,
under grubblerier öfver mystiska och för mig alldeles
obegripliga satser gjorde mig så tung i hufvudet,
att jag derunder vanligtvis som ett godt barn somnade
in. På detta sätt öfverraskade mig min far många
gånger, och jag hörde honom litet emellan kalla mig
en »huggormars afföda». För det tvång han både till
kropp och själ ålade mig, tog jag min skada igen så
fort han vände ryggen till. Vid sådana tillfällen
for jag omkring som ett yrväder, grannarna skakade
på hufvudet åt mina upptåg och kallade mig vilddjur,
galgfågel, eller något dylikt. Men ingen gaf mig dock
sådana tillmälen som Erik Widholm, en halfstor gosse,
hvilken under dessa fristunder var mig ett verkligt
plågoris. Då jag läste mina aftonböner, undantog jag
honom alltid från den förlåtelse jag uttalade mot
andra medmenniskor och långt ut på nätterna kunde jag
ligga vaken för att fundera ut försåt, hvarigenom
jag skulle få honom att ramla utför trappor, eller
halka på gårdar, eller om inte ett ämbar vatten,
behändigt uthäldt öfver honom, skulle förstöra hans
nya helgdagskläder.

»Han tycktes emellertid ha förkänningar om de
faror, som i denna väg hotade honom, ty han bröt
hvarken sina ben, eller fick en enda vattendroppe på
sig. För min del hade jag icke en sådan tur och ofta,
för att slippa att bli blåslagen af honom, fick jag
lemna i sticket en handfull hår eller ett stycke af
min klädning.

»Emellertid växte jag upp och var snart så stor, att
jag kunde sköta de sysslor, som förekommo i hemmet,
men jag fullgjorde dem icke med glädje, kanske mest
derför att jag då också var tvungen att passa upp
Erik Widholm, hvilken inträdt i lära hos min far,
bakom hvars rygg vårt lilla krig fortgick med
oförminskad ifver. Det hjelpte ej att jag klagade
på honom, Erik gick ordentligt i kyrkan och hade
dessutom förstått ställa sig så väl, att allt hvad
jag fick till svar af min far var en axelryckning
eller en skarp tillsägelse att uppföra mig höfligt
mot alla personer, som vistades i hans hus, och att
han afskydde sqvaller i hvad form som helst.

»Detta var en tidpunkt, då jag kände mig verkligt
olycklig. Rätt ofta kastade jag afundsjuka blickar
på de varelser jag ansåg vara bättre lottade än jag,
härunder drömmande om
granna kläder, lekar och nöjen, kunskaper och
talanger. Af dessa senare tycktes mig ingen kunna
uppväga den att spela piano och sedan att kunna
sjunga dertill. Mången gång undrade jag om icke jag
också hade röst, och det roade mig ofta att ta den
djupaste ton jag förmådde och sedan den högsta. Jag
hade öra för de sånger, jag en och annan gång kom till
att få höra, och gnolade dem sakta för mig sjelf, men
vågade aldrig sjunga ut oftare än jag var alldeles
ensam. En gång vid ett sådant tillfälle stod jag i
förstugan och sjöng, så att det gaf eko, då plötsligt
en handklappning afbröt mig. Helt förskräckt stod jag
i begrepp att springa min väg, då ett stort lockigt
hufvud skymtade fram uppe vid trappan. 'Charmant! Da
capo, lilla näktergal! Ack, signora, ni sjunger som
en engel!' ropade på danska det stora hufvudet,
hvilket satt på en klen och spenslig kropp. Jag
hade aldrig sett en så löjlig och sprättaktig figur
förr, och det var med möda jag kunde låta bli att
skratta. 'Genera er inte, skratta ut!' sade han,
'jag är van att se damerna småle mot mig. Och inte
att undra på, motsatsen skulle mera förvåna Gerardi,
första och enda komikern vid Bandolinska sällskapet,
hvilket i afton för första gången ger en konsert på
Lorentzberg. Signora Lärka, vet ni hvar det möblerade
rum är att hyra, som står annonseradt i tidningarna?'

»Jag visade honom en trappa högre upp. Emellertid
aflägsnade han sig icke genast, utan fortfor på samma
egendomliga tätt att tala till mig om min röst,
frågade hvem jag var o. s. v., och efter ett par
minuter hade han ungefärligen reda på det som jag
nyss berättat er.

»'Har ni aldrig tänkt draga nytta af den gudagåfva,
försynen skänkt er?' frågade han vidare. 'Hvad skulle
ni säga om att bli en stor sångerska?'

»Jag hade aldrig tänkt på något sådant, men dessa hans
frågor tände ärelystnaden i min själ, och hela dagen,
hvad jag än måtte företaga, genljödo dessa hans ord
i mina öron.

»Från denna dag träffade jag honom ofta, och efter
tre veckor var jag beredd att följa med Bandolinska
sällskapet till Köpenhamn för att låta herr Gerardi
bilda mig för den stora konst han, med ögonen i taket,
så lifligt beskref. Tvånget i hemmet, jemte begäret
att se mig om i verlden och att sjelf förvärfva det
dagliga bröd, hvilket jag oupphörligen förklarades
ovärdig att äta, voro hufvudorsakerna till att jag
hemligen lemnade min far. Och nu, herr Wilson, nu
vet ni hvad jag varit: rätt och slätt sångerska på
ett kafé.»

(Forts.)


Logogryf.

Skön, som lifvet i sin knoppning, 
mild, som vestans stilla flägt, 
ljuflig, som hvar ny förhoppning,
klädd i grönt -- en kostlig drägt --, 
efterlängtad och värderad 
som en älskad vän och gäst, 
blir hvart år jag inviterad 
till en känslohögtidsfest. 
Kölden jag ur hjertat jagar 
och från jorden likaså; 
Bore brummar och beklagar 
sig deröfver -- det får gå! 
När ej fuktig slöja hindrar 
mig att le, långt skönare 
då mitt varma öga tindrar 
än det stoftbekajade. 
Sommarn ser mig gladt försvinna, 
hösten får mig icke se, 
vintern skall mig aldrig finna, 
tiden plär mig afsked ge. 
Runor sex i skölden bär jag, 
fostrad af en god natur -- 
Till din tjenst pro forma är jag 
med hvad du kan få derur: 
Ingen flod, men något annat, 
lutande ditåt likväl; 
hvad ju klockan, när hon stannat 
icke sägas kan med skäl;
liten lekfull nymf, som krusar 
ytan gå den svala sjö
och vårt öga ofta tjusar 
för att ila bort och -- dö;
hvad kan mildt och bistert vara, 
fult och vackert likaså, 
mot vår helsa krig förklara, 
när det oss sig smyger på; 
rofdjur glupskt i nordantrakter; 
instängd plats i staden vår; 
mätare för skilda makter, 
när dess skala man förstår; 
ljufligt budskap: barn af tiden, 
uti ljus och luftig drägt; 
fredlig gömma undan striden, 
för ett hjerta, mindre käckt; 
"kjoltyg" i finurlig mening: 
en och annan vid hvarann; 
många dagar i förening 
till ett helt, som snart försvann;
vigtigt instrument för alla 
som balans förstå sig på;
hvad den tid vi månde kalla, 
som vi nu upplefva få;
hvad vi noga böra taga 
om de späda plantor små,
liksom gifva ät de svaga 
som ej sjelfva det förmå;
hvad vi då dem hjertligt böra 
och på ett förståndigt sätt, 
såsom goda men'skor göra, 
då sin pligt de fatta rätt; 
hvad man måste, som det heter, 
om man något vinna vill; 
hvad i versmått hör till meter, 
som reson hör rimmet till; 
hvad. går före tysta natten,
kommer efter äfvenväl, 
öfver både land och vatten,
fram för kejsare som träl; 
hvad är mer än fult sig visa 
uti handling, skick och sätt; 
hvad man goda högt bör prisa, 
sky de sämre rätt och slätt; 
hvad med skäl kan sägas vara 
kärnan uti dagligt bröd; 
hvad man nog kan måttet, bara 
man har lust och -- öfverflöd;
fult för menniskan att blifva, 
passar bättre för en hund; 
färg, den åren mäktar gifva, 
när de ila, stund vid stund; 
hvad jag nu i hast att sluta 
logogryfen, då jag ser 
att -- en ringa del att pruta -- 
mig till buds står föga mer.

A-st.
Drömmeri.

Karaktersstycke för piano. J. H. Salberg.

Drömmeri.


Uttydningar.

Lösning af Logogryfen i föregående häfte, sid. 96:
Parkett, hvaraf fås: par, tak, repa, art, park, kap,
per, att, tar, part, katt, ek, "rek", ratt, rak,
kar, ett, ter, takt, rep, ta, er, karp.

Lösning af Rebus i föregående häfte, sid. 96: Hundarbete.

Lösning af Bokstafsgåtorna i föregående häfte,
sid. 96, N:o 1: Bulwer och Lidner. Orden äro: 
1. Bull. 2. Uri. 3. Lind. 4. Wadman. 
5. Elbe. 6. Roder.

N:o 2: Hartman och Leopold.   Orden äro: 
1. Hel. 2. Ane. 3. Rio.   
4. Tupp. 5. Mino. 6. Al. 7. Norrland.

Lösning af Charaden i föregående häfte, sid. 96: Björnskinnspels.
Fröken Gustaviana.

Karaktersbilder af Onkel Adam.

VI.

I staden.

Femton år hafva förflutit. Vi träffa ej mera
friherrinnan Beata Gyllenbrand i den blomsterprydda
salongen på Brandstad. Det är snart tolf år sedan
baron Gustaf dog i Milano och tre sedan baron
Sigurd förkylde sig på en jagt och flyttade in i
familjegrafven.

En annan fideikommissarie, kusins son till baron
Sigurd, innehade Brandstad och hade gjort så många
»förbättringar», att stället ej ens på afstånd liknade
det gamla Brandstad.

Den »nye» baronen kunde aldrig nog tala om Sigurds
bakvända styrelse och framhäfva den sanningen att han
berott af sin inspektor, och den nya friherrinnan
hade slopat allt det, som friherrinnan Beata gjort
för att försköna rummen.

Friherrinnan Beata bodde nu i en närbelägen småstad i
fyra små rum, som visst voro enligt hennes smak prydda
med blommor och några lemningar af den forna prakten,
men hvilka togo sig helt underliga ut i de små rummen.

De gamla riksrådena, presidenterna och generalerna
med lockperuker och ordensband och de mörka ögonen,
som följde en hvart man gick, hade fått stanna på
Brandstad och prydde nu korridorerna; ty på en del
af våra stora egendomar ha ättefäderna på senare
tiden fått vistas i fria luften i korridorerna i
stället att sitta i qvalmet från någon marmorprydd
kamin. Om de gode »herrar och män», som många och
långa timmar suttit modell för en målare, kunnat ana
en dylik förnedring, så hade de icke låtit afbilda
sina drag. Efterverlden är ej värd att man låter
måla af sig, ty den roar sig att plocka bort sjelfva
grundvalarna till sin egen storhet.

Det lilla huset i staden egdes af friherrinnan
Beata, som dock fann skäl att hyra ut så många rum,
hon kunde undvara, ty hennes förmögenhet var
mycket knapp, troligen till följe af en planlös
hushållning. Inspektor Grönling var deremot en
förmögen man och åtnjöt allmän tillgifvenhet och
aktning.

Baron Sigurd slumrade stilla i sin graf, som just
ingen oroade med tårar.

Friherrinnan Beata hade åldrats mycket; men bredvid
henne och under hennes vård hade den lilla stadens
vackraste flicka vuxit upp. Det var fröken Gustaviana.

Ingen motsade, att hon från barn vuxit upp till en
ädel och skön jungfru med rosiga läppar och kinder
purprade som törnrosens ljusa blad. De vackra,
lifliga ögonen strålade af förstånd och godhet, och 
man visste, att fröken Gustaviana var talangfull och 
ändå duglig för det praktiska lifvet; men sällan 
såg man den hulda flickan, som vanligen satt vid 
sitt arbete, gömd af jalusierna, och som nästan 
icke umgicks med någon annan än sin fostermor, vid 
hvilken hon med tacksamhetens starkaste band var 
fästad. Friherrinnan gick sällan ut och behöfde det 
icke. Om aftnarna satte sig Gustaviana vid pianot 
och spelade för henne, just de stycken, hon helst 
ville höra, eller roade henne med läsning då det 
så bar till.

Den lilla staden erbjöd också högst få offentliga
nöjen. Sällan förirrade sig ett teatersällskap dit,
och då alltid af det tarfligaste slaget, liksom
skådespelshuset var särdeles klent och genomskinligt,
fastän det på entreprenad blifvit bygdt för sitt
ändamål.

Friherrinnan hade, som vi veta, ett lifligt
lynne, men tillika någonting storartadt i sina
åsigter. Lifligheten gjorde att hon gerna följde med
sin tid och med intresse gjorde sig förtrolig med
de idéer och händelser, som oupphörligen vexlade
om under det helas framåtskridande. Alla dessa
vexlingar äro ej annat än det dofva bullret, som
förråder att vagnen är i gång, hvilken än som kör
den eller på hvad sorts väg den än går.

Hennes goda hufvud och kunskaper samt äfven hennes
börd och de anspråk denna ställt på hennes person
gjorde att hon älskade att bedöma allmänna frågor,
hvaremot de mindre begafvade ensamt sysselsatte
sig med småsaker och grannarna. Det passade således
ganska väl för henne att vid denna tid pressen som
bäst arbetade upp sig till en makt.

Gustaviana fick derför två gånger i veckan
(ty oftare gingo ej posterna den tiden) läsa
stockholmstidningarna och höra friherrinnans omdömen,
som i den tiden voro frisinnade, men nu skulle anses
för antediluvianska. Det hufvudsakliga var dock,
att friherrinnan fick något gladare och bättre att
tänka på än jemförelsen mellan hennes nuvarande fyra
rum och de trettioåtta, hon haft att disponera på
Brandstad, eller den lilla täppan med syrenhäcken,
som hon hade nu, jemförd med Brandstads trädgård och
stora park. Detta ombyte smärtade henne, men hennes
stolthet förbjöd henne att säga det. Hon klagade
aldrig, men blef retlig och mycket lätt orättvis,
när dylika tankar kommo.

För allt detta voro de inre samhällsfrågorna och
den yttre politiken goda afledare. Man kunde till
exempel vredgas 
på spanjorerna eller turkarna i stället för på den nye
fideikommissarien på Brandstad och hans friherrinna,
som vände upp och ner på allt.

En annan liten omvexling erbjöd korrespondensen;
men bref kommo sällan och ännu mera sällan af något
annat innehåll än de vanliga fraserna och om att
Sara och Metta och Ann-Kristin Gudi lof mådde bra,
men att lilla Greta haft påssjuka.

Dock, Gustaviana fick då och då bref, som hon bröt med
synnerlig hastighet. De voro från moster Ljung, hennes
första vårdarinna. Dessa bref uppläste hon alltid
högt för friherrinnan, för »mamma», och då alltid
med synnerlig tonvigt alla underrättelser om Axel
Ljung, lekkamraten, som studerade till läkare. Någon
gång hade mamma Ljung bifogat ett originalbref från
sonen, hvilket då alltid innehöll helsningar till
friherrinnan, »»vördnadsfulla»» naturligtvis, och till
Gustaviana med namnet understruket. Detta var något
mer än vördnadsfullt och anmärktes aldrig, fastän
Gustaviana med glädje såg den der understrykningen
af sitt namn.

Hvarje gång Axel tagit en ny examen och skred fram
mot sitt mål, hade Gustaviana den glädjen att höra
»mamma» Beata uttömma sig i beröm öfver »den snälle
gossen», »den raske ynglingen» och så vidare.

När Gustaviana skref till moster Ljung, så helsade
äfven hon och strök under namnet Axel; ty hon anade,
liksom det allt kunde hända, att Axel fick del af
originalbrefvet.

Det var en afton, tidningarna hade kommit och
Gustaviana skulle läsa högt.

»Nå, hur går det för polackarna?» frågade
friherrinnan. »Gud låte dem segra öfver de råa
ryssarna!»

»En min kusin, en hygglig gosse, vacker som en dag
och tapper som en medeltidsriddare, ja, en riktig
adelsman, sådan han bör vara,» sade friherrinnan
och lade från sig sin söm, »blef ihjelskjuten
af de der ryssarna år 1808 och dog ärofullt på
slagfältet. Döbeln omnämde honom i sin dagrapport
till kungen, som sade: 'Skada på yngling!' ja, det sade
han och med tårar i ögonen, ty det sade hofmarskalken
Tunderfelt, som sjelf var närvarande. Må polackarna
slå ner dem allihop intill sista man!»

»Men, mamma, der finnas många, som ha hustru, barn
eller mödrar hemma,» sade Gustaviana.

Friherrinnan fick stora ögon, teg några ögonblick,
bet sig i läppen och sade: »Ja, men de äro ryssar
i alla fall. Fortsätt!»

»Artikeln fortsättes nästa post.»

»Hm, så få vi väl vänta då,» yttrade friherrinnan
med så otålig ton, att man tydligen märkte att hon
gjorde nödvändigheten till en dygd. »Der är väl
annat då?» frågade friherrinnan.

Gustaviana ögnade nedåt sidan.

»Hvad i Guds namn går åt dig? Du bleknade nyss som
ett lärft, och nu blef du plötsligen röd som en pion?»

»Åh, ingenting,» sade Gustaviana; men handen
darrade, och slutligen kastade hon ifrån sig bladet
och föll i sin mors armar. »Mamma! mamma! Axel
kommer hit ... hit, mamma ... han är utnämd till
stadsläkare här!»

»Gud ske lof! Jaså, han kommer hit... du höll rent
af på att göra mig altererad,» sade friherrinnan,
klappande sin flicka på de gullgula lockarna och
kyssande henne på pannan.

-

VII. 

Doktor Ljung.

»Och så stor och stark du är, min kära Axel,»
sade friherrinnan, betraktande den ståtlige mannen,
som småleende stod framför henne.

»Och tant kände genast igen den forne gossen, som
lekte med och till en del uppfostrade sin lilla
kusin. Men hvar är Gustaviana? äfven hon har väl
vuxit och blifvit stor och vacker? ty så säger man,
mycket vacker.?»

»Ah ja, Gud ske lof, hon är icke så vacker, som
hon är snäll. Jo, Gustaviana är ute i staden,
och om herr doktorn och stadsläkaren vill veta det, 
så köper hon zefirgarn af en stockholmare, som kommit; 
ty här kan man ej få några vackra schatteringar.»

»Jag riktigt längtar efter att få se Gustaviana;
femton, sexton år göra mycket; jag är gamla karlen,
tretti år, tant; en man i staden, om ej i staten.»

Axel Ljung, stadsläkaren, var ganska riktigt
nära trettio år gammal och en hygglig karl eller
yngling. Han hade varit ute på kommenderingar
till sjös och hade således sett åtskilligt
och hade dessutom af naturen goda anlag för
sällskapslifvet. Hans blå ögon voro så glada och
redliga och hans leende så naturligt, att man ej
kunde låta bli att följa honom, åt hvilket håll han
ville leda samtalet.

Detta var alldeles i friherrinnans stil; just sådan
skulle en »hygglig» karl vara, öppen, glad, bekant
genast, utan besvärande krus; men med förmåga af
obesvärad artighet eller detta mellanslag af salongton
och, hjertlighet, som är så intagande.

Friherrinnan omtalade sina öden, som ej just
voro lysande, och kunde naturligtvis icke riktigt
undertrycka sin ledsnad öfver att det nya herrskapet
på Brandstad vändt upp och ner på alla hennes
anläggningar och flyttat ut de saliga riksrådena
i korridoren. »Brandstad är,» så slutade hon
sin redogörelse, »icke mera en gammal adlig borg
med vördnadsvärda minnen, utan ett hotell för
profryttare.» Också var den nya friherrinnan
köpmansdotter.

Axel var uppfostrad i den nya tiden och kände ej så
som friherrinnan; men han förstod dock att allt detta
var naturligt i hennes läge. Han lönade berättelserna
med att skildra sina resor och de gamla, originela
professorerna, som vid den tiden ännu representerade
den gamla lärdomen och pedanteriet. Ännu då kunde
man icke riktigt förstå, att en professor bar sig
åt som en vanlig menniska, eller att hans frack såg
ut som en grosshandlarfrack, eller att nordstjernan,
han bar, var fästad med rosett; ty den skulle som en
pendel hänga på fracken; det var professorligt. Men
dessa originaler började förefalla allt mera roliga
och utgjorde goda ämnen för berättelser och skämt.

Den unge doktorn och friherrinnan voro inbegripna i
lifligt samtal, då Gustaviana, blossande af den starka
rörelsen och äfven af vintervinden, inträdde. Hon
stannade tvärt och neg förlägen.

»Gustaviana! det är Axel Ljung, din kusin och
lekkamrat i förra tider.»

Axel hade stigit upp och gjorde en stum bugning, hela
hans salongvana förslog icke att nu göra honom talför.

Det hade händt honom som det händer alla. Han hade
omöjligen kunnat föreställa sig Gustaviana annorlunda
än som ett barn -- större naturligtvis, ty det sade
honom förståndet, men ändå något när i samma stil,
som den der lilla femåringen, han vallat, eller
den åttaåriga, som han vid ett besök i hemmet råkat;
men det var ingenting ditåt.

Gustaviana var en flicka just i sin skönaste blomning
med ett förtjusande drag af klokhet och godhet.

Ynglingen stod der öfverraskad och förlägen. Stort
bättre stod det ej till med Gustaviana, som föreställt
sig någonting pojkaktigt och nu fick se en ståtlig
ung man.

Men qvinnan finner sig alltid snabbare än mannen. Hon
räckte ut den fina handen mot Axel och sade:
»Välkommen, Axel, min gamle lekkamrat och ledare;
du har svårt att känna igen mig; men,» tillade hon
leende, »jag kunde nog föreställa mig hur en höglärd
doktor skulle se ut.»

Förtrollningen var löst och Axel sade skrattande:
»Ser jag då så höglärd ut, jag?»

Snart var samtalet i full gång. De begge unga hade
så många gemensamma minnen och Axel så mycket nytt
att berätta, att timmarna flögo undan som minuter.

Gustaviana gjorde i ordning en liten thésupé,
naturligtvis med Lovisas tillhjelp.

Lovisa? -- Ja verkligen, vi ha ej ännu sett till henne;
men det var en flicka fastän redan inom trettitalet
-- en fattig torparflicka från Brandstad, hvilken
friherrinnan vid sin
flyttning tog med sig som springflicka och som nu
var upphöjd till riktig piga, hushållerska och
»allt i allom» hos friherrinnan; en trogen själ
och fliten sjelf, men ur stånd att säga annat än
»friderrinna» och »fröken Jana», hvarjemte hon talade
om »repeterade» hus och »schinangt» folk. Nog af,
stora anlag för bildning hade hon icke; men var
trogen in i döden och i oupphörlig sysselsättning
till husets bästa.

Gustaviana hade väl gjort en mängd försök att lära
Lovisa uttala utländska ord eller namn riktigt;
men förgäfves.

»Fröken Jana» blef fröken Jana och »friderrinnan» fick
behålla sin titel; ty ingen ville direkt rätta henne,
emedan detta skulle gjort den goda själen ondt, hon,
som så gerna, så gerna ville vara till pass för sin
friherrinna. Sådan var Lovisa.

»Är han en riktig doktor? en sådan en som botar folk?»
frågade Lovisa sedan den främmande gått.

»Ja, Lovisa, han är en riktig doktor och stadsläkare
här.»

»Åh, är han det? Han ser så snäll och rar ut, så inte
är han en sådan varg, som gamle fattigläkaren, som var
en riktig tvärvigg, fastän han var mycket snäll. 'Åh,
grina inte,' sade han till mig, när han med sin otäcka
knif klyfde fingret på mig då jag hade onda bettet;
'hvad är det att grina åt?' Jo, han skulle känt hur
det smakade; men annars så var han på det hela en
beskedlig och hjelpsam menniska, och många fattiga
fingo sjuksoppa från hans kök. Nej, då såg doktor
Ljung -- Axel vet jag -- ut som en englaskepnad. Jaså,
han är en riktig doktor; men jag mins honom som bara
skolpojken, och det var inte ur mannaminne.»

Efter den dagen kom doktor Ljung ofta på
besök hos friherrinnan och var alltid glad och
vänlig. Friherrinnan kunde aldrig nog berömma honom;
men Gustaviana var i det fallet mera enstafvig och
förbehållsam.

»Det är obegripligt,» sade slutligen friherrinnan,
nära nog förargad, »att du knappt har ett godt ord att
säga om Axel; och han är ändå en den hyggligaste unge
man jag sett, dessutom kunskapsrik. Hvilken verkan
ha icke hans droppar, och så smaka de drägligt, ja
rätt uppfriskande. Jag mins nog salig doktor Mogrens
'styrkande elexir,' som var sådant, att sjukdomen
utdrefs af bara förskräckelsen för botemedlet; men det
var så seden i gamla tider. Nu är det annat, tack vare
läkarne i Paris, som sköta förnämt och fint folk.»

»Men jag är ju vänlig mot Axel.»

»Vänlig mot din egen kusin? ja, det är verkligen något
att tacka för. Vänlig? skulle du kanske vara ohöflig
mot den hyggliga karlen? Maken får du leta efter,
kära Gustaviana.»

Sanningen att säga, så var friherrinnan sjelf skulden
till att Gustaviana fann sig blyg och besvärad i Axels
sällskap. Den unga flickan kände instinktmessigt att
»mamma» ville ställa till något, och det gifves intet,
som så misshagar en god flicka, som dessa afsigter
och detta styrande och ställande, som mammorna ibland
roa sig med.

Men »mammas» påminnelser att Gustaviana skulle
visa sig mera förekommande mot sin kusin och forne
lekkamrat verkade på långt när ej så mycket, som den
beskedliga Lovisa; ty hon blef allt mera förargad
på doktorn.

«Jag kan aldrig begripa hvar han har ögonen. En sådan
treflig menniska, och så går han och ser ut som det
onda året. Vore det ruter i honom, så sade han väl
något; men han är en 'fleper'; ja, fröken Jana, jag
säger att han är en 'fleper' och det står jag till.»

Detta mumlande verkade ej fördelaktigt på Gustavianas
lynne; äfven der anade hon att man ville »styra
och ställa».

Axel visste ej ett ord om allt detta, utan fortfor
att gå till tant Beata och sin kusin Gustaviana; men
småningom blefvo besöken sällsyntare. Det var icke
heller underligt. En hvar, som kommit i tillfälle att
betrakta de unga tu, skulle begripit att någonting
felades; men hvad? blef en oupplöslig gåta.

Samtalet var lifligt och gladt då friherrinnan var
närvarande. Det tycktes som hon skulle ensamt vara
i stånd att göra det lifvadt och underhållande; men 
lemnade hon rummet blef allt tyst. Doktorn gick bort 
till fönstret och betraktade skyarna eller bläddrade i
ett gravyrverk, som han genombläddrat många gånger
förut, och Gustaviana var flitigare med sin sömnad än
någonsin. Deras samtal bestodo af afbrutna meningar
af det mest likgiltiga innehåll; men knappt återvände
friherrinnan förr än samtalet åter fick fart.

Den hygglige doktorn tycktes förlägen då han var
ensam med Gustaviana, och hon syntes skygg att
tala. Förhållandet började att bli nästan odrägligt
för de unga.

Många gånger tycktes det, som Axel velat säga något;
men det stannade vid början, och Gustavianas skygghet
var så tydlig, att han ej kunde ens beröra sitt ämne.

En genombrytning måste ändå en gång ske. Det gick ej
längre -- en förklaring var nödig.

»Det är,» började en gång Axel, då friherrinnan lemnat
de unga ensamma, »det är något som skiljer oss åt,
oss trogna lekkamrater. Du är så förstämd, jag också;
men hvad är det, Gustaviana? vet du hvad det är?»

Gustaviana rodnade lindrigt och kastade en hastig,
skygg blick på Axel.

»Nej, men det är som du säger; vi äro ej längre de
glada barnen, vi äro stora och gamla, och ...»

»Och då kunna vi ej tala förtroligt och öppna våra
hjertan för hvarandra.»

»Se der ha vi mammas tillställning,» tänkte Gustaviana
och rodnade starkare.

»Säg Gustaviana, önskar du min lycka?»

»Ja,» svarade hon tyst och förlägen under det att
kinderna glödde.

»Snälla Gustaviana, du håller af mig och jag håller
af dig; men ändå är det något, som jag ville säga
dig, blott jag vore i stånd dertill; men jag måste,
Gustaviana, jag måste som en menniska med samvete
säga dig allt: du är den enda, som kan lösa min
förtrollning; har du kraft och vilja att göra det?»

»Ja.»

»Vill du lyfta en skuld från min själ? Kan jag säga
dig allt utan att göra dig sorg eller väcka din
förbittring? Vill du i anda och sanning vara min
barndomsvän, trofast i hela lifvet?»

»Ja, säg ut, Axel, du ser så olycksbådande ut; tala,
allt hvad jag kan och bör, skall jag göra för dig.»

»Det är,» började Axel, »en lycka att det af oss begge
är ensamt jag, som är en fantast; det är en lycka att
du ej kommit in i samma hvirfvel som jag. Du kan göra
mig klok igen.»

»Tala, Axel,» sade Gustaviana, allvarligt och
bottenärligt blickande in i sin kusins ögon;
»tala. Preludier,» tillade hon med ett tvunget skratt,
»äro aldrig bra, säger mamma.»

»Ädla flicka! ack, huru mycket håller jag ej af dig;
mera, långt mera än du kan tänka, men ...»

»Men Axel, hvarför men?»

»Jo, jag får ej, jag kan ej ...»

Han tystnade för några ögonblick och steg upp,
gjorde ett slag öfver golfvet och stannade midt
framför Gustaviana.

»Ädla, sköna, goda syster Gustaviana, jag är
förlofvad.»

Vid detta ord lade flickan handen på hjertat, det
for en blixt genom själen och träffade midt i hjertat.

»Förlofvad! intet annat!» sade hon, sansande sig;
»och din fästmö?»

»Är en fröken B. i Stockholm.»

»Och du älskar henne?»

»Ja, af hela min själ.»

»Hvad är då den hjelp jag skulle gifva dig?»

Axel satte sig åter, fattade hennes hand och sade:

»Gustaviana, det är så, att jag, då jag såg dig,
började vackla. Du är en helt annan än detta vuxna
barn jag tänkt mig, du är skön, du är god, du eger
allt som kan göra en make lycklig och du är min
barndoms leksyster, mina ynglingaårs väninna. Nog af,
jag började vackla, jag kände huru 
svindeln skulle komma, om jag ej i tid tillgrep det enda
medlet jag kunde finna, det att rådgöra just med dig
och söka kraft i din svaghet.»

Ett smålöje, sådant som kanske då och då flyger öfver
de odödligas läppar, lyste på en gång upp den unga
flickans anlete.

»Axel!» sade hon, »jag skall styrka dig, just genom
min svaghet. Ser du, jag älskar dig öfver allt på
jorden, mera än mitt lif -- ser du, det är sanning;
men just derför skall du göra din pligt och upphöra
att svindla. Käre Axel, håll mig vid handen! vi stå
begge vid samma svindlande djup, följ mig och se som
jag uppåt och ej nedåt i detta svalg, der du håller
på att störta. Vet du, det gifves en högre kärlek än
denna, som hållit på att förstöra det heliga inom
oss; följ mig och gå med upplyftadt hufvud öfver
afgrunden. Nu äro vi framme. Nu ha vi burit fram
hvar sitt offer på Herrans altare och en eldslåga
från himmelen tände dem begge. Gud ser och gillar
vår gerning.»

Axel böjde sitt hufvud for den sköna flickan, som nu
var dubbelt mera skön.

»Är du lugn nu, käre Axel? känner du huru din
sjelfförtröstan åter vaknar?»

»Ja, ja, tack, Gustaviana! Du blir mitt helgon,
min himlauppenbarelse. Ja du, jag skall omtala allt
för min fästmö. Äfven hon har ett hjerta, godt som
ditt, men kanske svagare. Hon skall hålla af dig,
Gustaviana, mera än om du vore hennes syster.»

Då friherrinnan åter kom in började samtalet som 
vanligt och Gustaviana var så ovanligt glad. 
Friherrinnan gladde sig deråt, men
visste ej den enkla orsaken, som var att så väl Axel
som Gustaviana återfått, fastän genom kamp, samma
barnaoskuld, som de, utan strid, egde sexton år förut.

På det mest obesvärade sätt sade Gustaviana: »Vet
mamma, en gammal lekkamrat är ändå en riktig klenod
att ha, det har Axel Ljung erfarit. Jag begriper icke,
huru du skulle kommit fram med den stora nyheten, som
tant Ljung ännu troligen ej vet af; men så hade du
lyckligtvis mig, en kär kusin, och jag skall berätta
din lycka. Mamma! Axel Ljung är förlofvad!»

»Förlofvad? med hvem då i Guds namn?» ropade
friherrinnan öfverraskad.

»Jo, mamma, med en fröken B. i Stockholm, en liten
engel, god som ett gull. Ack, hvad det skall bli
roligt, när hon kommer en gång hit, den snälla
doktorinnan.»

»Jaså,» sade friherrinnan, spänd och kall,
»jag gratulerar.»

Nyheten spridde sig snart, och några dagar derefter
stod Lovisa i köket och puttrade om karlar, som
inte skämdes att ränna dag ut och dag in och dricka
te med sockerskorpor och göra besvär, utan att ha
allvar, utan bara på omslag. Lovisa tackade riktigt
Gud för att ingen sådan der karlperson någonsin
bedragit henne; ty Sven dog då helt ärligt från hela
förlofningen; ty han menade alltid ärligt; men bättre
herrar! Usch, det är ett elände!

-

Angorageten.
(Tillhör art. här nedan.)


Angorageten.

Den minsta lilla dam på tio år vet, hvad en
angorafrans är, och om det än icke synnerligen
intresserar henne att veta om den glänsande,
silkeslena garneringen på hennes kappa förskrifver
sig från en fransk väfstol eller från halfmånens
land, så torde hon finna ett nöje i att se ett
konterfej af den leverantör, som lemnar de allra
äktaste angorafransarna, nemligen angorageten sjelf,
så kallad efter den lilla staden Angora i turkiska
paschalikatet Anadoli i Mindre Asien. En beskrifning
på djurets yttre, med dess egendomligt vridna horn,
är temligen öfverflödig; att tala om det rika, lätta,
långa, fina, mjuka, glänsande, silkeslena och
svagt krusade håret likaså, ty hvarje furnerad pels- 
och kramhandlare skall kunna lemna goda prof derpå.

Det var först i sextonde århundradet, som man
började tala om ett slags getter, hvilkas hår var
fint som silke och hvitt som snö och som användes
till förfärdigande af kamelgarn och ett tyg, som
kallades kamelott samt väfdes af angoragetens hår,
stundom blandadt med silke i varpen. Småningom
har man bättre lärt känna detta djur och utbredt
afveln deraf samt till och med lyckats införa det
i Europa. Ingenstädes har getskötseln blifvit till
någon verklig industri mer än i moderlandet Anadoli,
der man räknar getternas 
antal till mellan 5 och 800,000 och der hvarje djur
på ort och ställe gäller 30 till 40 kronor i vårt
mynt, så värdefull är den afkastning som detta djur
lemnar. I April försiggår klippningen, hvarefter
ullen omedelbart inpackas. Staden Angora lemnar ensam
nära två millioner skålpund, som motsvara ett värde
af 3,150,000 kronor. En del förarbetas inom sjelfva
landet till starka tyger för männen och finare för
qvinnorna samt till strumpor och handskar; allt det
öfriga går till England. 

Försök hafva, som sagdt,
blifvit gjorda att införa angorageten i de europeiska
kulturländerna. Spanska regeringen lät
år 1765 införskrifva en stor skara angoragetter till
Iberiska halfön, men man vet icke, hvad som blifvit
af dem. År 1787 införde man några hundra till de
franska lågalperna. Der trifdes de utmärkt väl och
man drog en ganska nätt vinst af deras afvel. Man
skall äfven ha försökt införa dem i Sverige, ehuru
det måtte ha stannat vid blotta försöket. Det land,
der angorageten nu företrädesvis vårdas är Frankrike,
och man har der ännu ej funnit skäl att klaga på
vinsten, ty hvarje get lär i medeltal lemna 23 francs
74 centimer i nettobehållning.



Meyerbeer.

Hvarje storhet medför till verlden, utom
sina öfriga gåfvor, äfven en anvisning på hat
och förföljelse, hvilken sällan förfelar att
rundligen honoreras. De glänsande uppenbarelserna
anses såsom oförlåtliga förolämpningar mot alla
underlägsna förmågor, under det att medelmåttans
produktioner, såsom oskadliga, merendels bemötas med
välvilja. Storhetens framgångar betraktas derför
på många håll med grämelse, dess fel förstoras
till kolosser, dess fall helsas med jubel. 

Äfven konstområdet har ofta nog varit skådeplatsen
för dylika företeelser, och på detta fält hafva
få storheter fått upplefva så hätska anfall som
Meyerbeer. Afund, pedantism, bigotteri, ensidighet,
tyskhetsfrenesi bildade mot honom en kompakt
koalition, hvari de först- och sistnämda faktorerna
visade sig verksammast. Men en genius kan endast falla
genom egen skuld; mot yttre anfall skyddar honom hans
gudomliga natur. Det vanmäktiga fälttåget mot detta
snille tjenade ock endast till att höja dess glans;
hvarje angrepp besvarades med ett nytt storverk,
och Meyerbeer blef i en vändning epokens hufvudman
och den europeiska stora operans beherrskare.

Då man talar om denne mästare, så afser man vanligen
hans sista stora epok. Meyerbeer måste nemligen
passera tre perioder för att träffa sin rätta ton och
ernå sin höjdpunkt. Ty hvarje verkligt snille talar
sitt eget språk, som han sjelf skapat sig, som förut
ej förnummits och likväl af alla förstås. Detta är
den för hvarje större förmåga egendomliga stilen, 
hvarpå snillet igenkännes; le style,
c'est l'homme, säger Voltaire. Den blotta talenten
endast kopierar en genialisk stil.

Äfven Meyerbeer måste, som sagdt, söka länge,
innan han fann sitt rätta språk och med detsamma
makten att kläda historien i toner. Vi måste följa
honom på hans märkliga utvecklingsgång för att rätt
förstå honom. Det skall då ock visa sig, i hvad mån
de anklagelser man riktat mot honom äro grundade.

Giacomo Meyerbeer Egentligen Jakob Beer; 
tillnamnet Meyer antog han sedan., 
född 1794, var son af en rik
berliner-bankir. Hans eldiga och sträfsamma
ande uppenbarade sig redan i barndomen; elev
af Lauska och Clementi i pianospel, väckte han
redan som åttaåring uppseende genom sin genialiska
improvisation, och uppträdde framdeles i Wien såsom
pianovirtuos af första ordningen. Hos Zelter och
B. A. Weber studerade han teorien, och abbé Vogler
invigde honom i vetenskapens djupare mysterier. Nu
blef det allvar med kompositionen, som riktades till
scenen, dit hans lifliga fantasi oemotståndligen
drog honom. Men ännu hade han endast Voglers
stränga skolastik i hufvudet, frihet och routin
felades honom, och hans båda förstlingsoperor,
skrifna i stel ärbarhet, gjorde i Wien ett totalt
fiasko. Förtviflad vände han sig till den gamle
Salieri, som sade honom: »gå till Italien, der får
ni veta hvad sång, hvad scenisk effekt vill säga.»
Uti Italien stod den rossiniska koloraturoperan i
sitt högsta flor, och med en spänstighet utan like
störtade sig nu den unge maestron med
lust och ifver midt uti hvirfveln af blomstrande
sinnlighet och öfverbjöd snart sjelfva svanen från
Pesaro i den smäktande sirenmelodien, den yppiga
fioriturlyxen. Hans Crociato in Egitto (1824)
gjorde ock furore i Venedig, men väckte tillika
den största förbittring hos de ortodoxa tyskarne,
hvilka betecknade honom som en apostat, en musikalisk
landsförrädare. Detta var Meyerbeers andra period.

Men efter Crociaton följde en flerårig tystnad, och
redan trodde man att Meyerbeer för alltid nedlagt
pennan, då han helt oförmodadt i Paris åter uppträdde
med ett verk, hvars toner snart genljudade i hela
verlden, och som visade att han under sin långa
tystnad hos sig utbildat en ny transformation, som
skulle beteckna hans höjdpunkt. Detta var den rätte
Meyerbeer; hans verk var Robert le Diable, som i
November 1831 för första gången gick öfver tiljorna i
Académie Royale. Hans nya system var en märkvärdig
sammangjutning utaf tyskt lärdomsdjup och fransk
dramatik af oerhörd drastisk djerfhet och kraft,
försatt med åtskilligt italienskt tonprål -- och han
uppnådde verkligen spetsen af detta manér. Förgäfves
hafva en Halévy, Verdi, Wagner sökt uppnå Meyerbeer i
detta storartade manér, som troligen med honom utdött.

Fyra jätteoperor voro frukten af denna nya riktning:
Robert betecknar uppåtgåendet, Hugenotterna
höjdpunkten, Profeten det börjande tillbakagåendet,
och Afrikanskan den lägsta punkten -- nemligen
relativt, ty den lägsta punkten hos Meyerbeer
skulle hos en nutida kompositör utgöra höjdpunkten,
i händelse han ens hunne dit.

Robert var ett försök som den utomordentligen
försigtige maestron med stor omtänksamhet företog. Han
beställde sig hos Scribe en librett af den lösaste
komposition, bestående utaf kontraster af alla färger:
kyrko-, afgrunds-, kärleks-, spök-, krigs-, spel-
och orgie-scener; ballet à propos de bottes i andra
akten för jockeyklubbens räkning. Med undantag af
Alice äro operans samtliga personligheter endast
personifierade effekter: raketer, svärmare, solar i
det stora fyrverkeriet. Till det italienska partiets
bästa använde han prinsessan, som måste solfeggiera
nästan hela andra akten. Denna varelse är ett
psykologiskt fenomen: hennes tankar äro skalor,
hennes känslor driller I fjerde akten uttrycker 
hon sig på annat sätt. Se det följande.. 
Melodierna (nemligen de
populäraste) smeka icke tonsinnet, de eröfra det med
storm, de äro anslående, men sällan ädla. Med detta
allt ville han fånga parisarnes blaserade öron --
han fångade verldens. -- Men nu kom ordningen till
kännarne, och här visar sig mästaren. Den glödande
fantasien, den dramatiska styrkan, Voglers djupa
vetenskap -- allt utvecklar sig här i glansen
af fullmognad originalitet. Klosterscenen, der
grifternas förmultning så öfverraskande förvandlar
sig till den varmaste sinnlighet, kyrkscenen med
sina herrligt arbetade polyfonier, Alices skakande
scen vid korset, prinsessans passionerade nådaria,
den karakteristiska munkchören, den blixtrande
brindisin, de intressanta orchestervariationerna
till Raimbauds ballad, de förvånande harmonierna,
de nya och praktfulla instrumentalkombinationerna --
allt detta tvang äfven den finaste kännare till djup
beundran. Sålunda förstod maestron att tillfredsställa
alla, säkert en af de svåraste uppgifter, och den mest
såväl som den minst bildade fann härvid sin räkning.

Robert måste man gifva lastarena till pris, men blott
till hälften. Då man anmärkte det låga, fann man ej
för godt att göra rättvisa åt det höga.

Med denna opera åsyftade Meyerbeer egentligen blott
att rekognoscera fältet och göra sig till herre öfver
detsamma. Nu var han säker, och kunde förverkliga sina
högre intentioner. Detta skedde i Hugenotterna (1836).

Maestron vände nu sin blick åt storartade historiska
katastrofer. Här gällde det att betvinga ett
gigantiskt stoff, här pröfvades kraften att
med tonernas trollstaf åter frammana skakande
verldshändelser i lefvande handling, och Meyerbeer
visade sig härtill vara rätta mannen. Uti finare drag,
sentimentalare stämningar har han väl äfven af
senare mästare uppnåtts och öfverträffats, men ensam
står han, då han med dessa väldiga stegringar målar
stora lidelser, sådana som ej blott röra individen,
men skaka nationer; ensam står han, då han afhöljer
afgrundens svartaste anläggningar och visar oss
deras fruktansvärda utbrott; ensam står han, då han
anbringar dessa breda, saftiga, oftast groteska drag,
hvarvid han ofta blott behöfver ett instrument, och
då sjelfva tomheten blir ett betydelsefullt parti
uti taflan. Så uppfattade han den mörka fanatismen
och dess gräsligheter under Katarina de Medici
(och framdeles under Vederdöparkungen). Marcel,
hugenottismens representant, är en karakteristisk
tidstyp utan motstycke, och de båda sista akterna,
som framställa massornas oerhörda konflikter, äro
taflor, åt hvilka deras sanning, storhet och prakt
i evärdliga tider skola bevara en hög plats inom
den dramatiska tonkonstens häfder. I motsats till
dessa skräckföreteelser tecknade mästaren Valentine,
en af de intressantaste bilder som den dramatiska
musiken har att uppvisa. Denna karakter är mästerligen
utvecklad: vi se den enkla tärnan småningom eröfra den
kraft, som förädlas af kärlekens ljufhet och härdas
af dess smärta, vi se henne bäfva, men ej tveka i
kampen mot afgrundens våld, -- vi se henne slutligen
växa till en tragisk storhet, som det grymma ödet
väl kan krossa, men aldrig böja.

Men äfven detta mästerverk vanprydes af de båda
älsklingssvagheter, dem Meyerbeer aldrig kunde afsäga
sig: hjeltetenoren med sin onaturligt uppdrifna
tonhöjd, som ej med orätt ådragit maestron binamnet
af en röstförderfvare; samt koloraturarian med sin
cadence, som insmugglar konsertväsendet i det stora
historiska dramat. Dock använde han fioriturarian
vanligtvis blott såsom dekoration för prinsessorna,
hvilka gemenligen sjelfva äro föga mer än rörliga
dekorationer; och dessutom var Margareta af Valois,
som här drillar, sin tids mest flärdfulla och
koketta fruntimmer. Äfven måste sägas att Meyerbeers
koloratur hvarken liknar den gamla rossiniska eller
den nyare verdiska; den har en ofta originell,
stundom fantastisk snitt af ganska egendomlig effekt.

Ej länge dröjde det förrän stora operan bringade
ett nytt stort historiskt tonverk af Meyerbeer. Det
var Profeten (1847), som den snillrike, men ensidige
Schumann i en af sina kritiker endast bevärdigade med
ett peremtoriskt d., hvarmed den skulle vara dömd till
evig tystnad; men den gången profeterade han falskt --
profetiornas vanliga öde.

Meyerbeer egde en rik melodisk uppfinning, men dess
friskaste blomma qvarlemnade han uti Italien. Endast
i Hugenotterna blomstrar den ännu, stundom ock, fast
mindre ädelt, i Robert. Profeten visar den i dess
aftynande; dess glans förbleknar, mera sällan synas
spår af dess första friskhet. Men snillet upptäcker
alltid nya källor: maestron upptog nu en annan form,
som i hans hand blef en mäktig häfkraft för hans
stora dramatiska anläggningar, nemligen det rytmiska
motivet, bildadt af de djerfvaste tonförbindelser, de
skarpaste accenter, och koloreradt med klangeffekter
af slående karakteristik. Det var realismen i
musiken, som Meyerbeer på denna väg utbildade till
en stormakt; och om poesiens blomma här mera sällan
sprider sitt doft, så utvecklar den desto rikare sin
fulla färgprakt.

I Profeten (och derefter Afrikanskan) är det som
Meyerbeers realism uppträder mest utpreglad, i samma
mån den lyriska kraften aftar. Dess mera energiskt
anlade han de drastiska verkningarna, med desto
rastlösare ifver skapade han dessa nya och förvånande,
ofta groteska instrumentalbilder, som så skarpt
markera handlingens vändningar. De stora ensemblerna
och finalerna utgöra äfven här glanspunkterna; här
har han i en punkt samlat allt hvad hans glödande
fantasi, hans i stort arbetande bildningskraft,
hans oerhörda välde öfver konstens hela arsenal
erbjödo honom. Hvem tänker härvid ej på den stora
folkscenen med vederdöparne i första akten, med sina
skarpa kontraster af folkfanatism och prestlist;
eller finalet i den fjerde, med sina lidelsestormar,
försinligade uti den märkvärdiga genomföringen
af de sällsammaste motiver? Och midt ibland dessa
stormstycken står den lilla idylltrion (femte akten)
såsom en skön oas, full af fin poesi.

Ett mästerligt drag är den alldeles olika färg, som
fanatismen antager i Hugenotterna och i Profeten;
och hvarje är den rätta. Man har med anledning
af dessa stora verkningar förevitat Meyerbeer en
öfvervägande förståndsverksamhet -- en förebråelse
som man åtminstone ej kan göra dessa zeloter.

Profeten eger företrädet af åtskilliga framstående
dramatiska personligheter; den vigtigaste är Fides,
som på det sannaste framställer striden mellan
natur och fanatism; Fides och Marcel äro makalösa
mönsterbilder af musikalisk plastik. Man måste ock
i dessa båda operor beundra librettistens konst att
anlägga de musikaliska situationerna -- att anlägga
dem specielt för Meyerbeers stil; för ingen annan
kompositör hade de egnat sig.

Länge fasthöll mästaren sin fjerde och sista stora
opera; man talade i åratal uti hela Europa om denna
hemlighetsfulla Afrikanska, som aldrig ville komma i
dagsljuset, och många påstodo till och med att någon
Afrikanska alls icke fanns till. Men orsaken var
att den alltid orolige maestron icke lyckats finna
någon prima donna för sin vilda hjeltinna. Omsider
bestämde han sig för m:lle Marie Sax (numera Sass),
och nu utlemnade han sitt digra partitur. Operan gick
af stapeln hösten 1864, hvilket mästaren dock icke
fick upplefva.

När ändtligen slöjan lyftades af denna mystiska bild,
så uppenbarade den en kolossal vidunderlighet, som
uppfyllde hela den musikaliska verlden med undran
och tvekan. Det är en sfinx, detta operafenomen,
af den djerfvaste plastik, en stenbild af oerhörda
dimensioner och fabelaktiga former, som skrider
fram med dånande steg, under hvilka den lätta tiljan
hotar brista.

Handlingen är, liksom i Robert, hufvudsakligast
anlagd på stora sceniska effekter, men hvilka
långt öfverbjuda dem i nämda opera: hafsscenen med
tyfonen och fartygets undergång, den praktfulla
indiska akten, manzanillascenen hafva öfverträffat
de spändaste förväntningar. Sjelfva handlingen
lider temlig brist på betydande karakterer: Inez
(andra älskarinnan) är en vanlig operadocka,
ehuru begåfvad med åtskilliga intressanta partier,
och Vasco är en figur som ej aflägset påminner om
de otympliga gudabelätena hos Afrikas vildar; hans
navigatoriska talenter spela ingen rol, och hans
erotiska en högst medelmåttig. Meyerbeer tycks länge
hafva funderat på hvad som för honom vore att göra af
denna omöjliga tillstymmelse, till dess han lyckades
af den konstruera, visserligen ej någon hjelte, men
dock dess parodi, en hjeltetenor. De enda betydande
karaktererna äro de båda indianska personerna (Selica
och Nelusko), båda alldeles skapade för Meyerbeer, som
också med hela styrkan af sitt snille bemäktigade sig
dem; de beteckna ock den dramatiska framställningens
tyngdpunkter. Selicas indiska berceuse med sin
oefterhärmliga tropiska färg är ett af mästarens
finaste penseldrag, och flera bland operans öfriga
bästa nummer tillhöra dessa partier.

Musiken i sin helhet har frambragt blandade
intryck. Det vissa är emellertid att ingen utom
Meyerbeer skulle fått makt med denna obändiga
koloss. Det erfordrades ingenting mindre än denna makt
öfver tonkonstens hela arsenal, denna förmåga att
se allting i stort, och framför allt detta väldiga
snille, hvilket ännu i sitt nedgående slungade
tändande blixtar.

Meyerbeers bastanta realism råder ej i hans lyriska
sångstycken, dessa miniaturer af så beundransvärd
finhet. Men i sin dramatiska stil gick han helt
andra vägar; här såg han, som sagdt, allting i stort
och målade med den bredaste pensel. Afrikanskan
visar detta maneér vid dess yttersta gräns. Hans
stora sceniska skildringar likna här präktiga
dekorationsmålningar, på nära håll af ringa verkan,
men på afstånd af desto större, och, ej nöjd med de
resultater han redan vunnit,
tillgrep han harmonier och instrumentalkombinationer,
som knappt någonsin förr varit vågade. Deraf dessa
oerhörda dimensioner, dessa bestormande kraftställen,
stundom rörande sig i kompakta massor, stundom
frambragta med de enklaste medel, verksamma genom
kontrasten. Hemligheten af hans stora effekter består
ock till stor del uti kontrasten och stegringen,
och denna konst har knappt någon mästare förstått så
som Meyerbeer. Den sublima idealitet, som man hos
Mozart och Mendelssohn så högt beundrar, var icke
hans sak. Likasom Beethoven, behandlade han stundom
demoniska elementer, men ur en motsatt riktning, och
man kan säga att då Beethoven uppfattade demonismens
anda, skildrade Meyerbeer dess kostym -- synnerligast i
Afrikanskan. Den fina poetiska beslöjningen afrycker
han föremålen och framställer dem uti sina väldiga
klangformer i omedelbar naturtrohet, i de skarpaste
drag. Detta uppfattningssätt må man gilla eller
ogilla, men dess verkan är ofelbart gifven och har
aldrig lemnat sin mästare i sticket.

Den präktiga och originella instrumentationen
utgör äfven i Afrikanskan ett märkvärdigt
hufvudelement. Dock kan den icke gälla såsom mönster
för andra kompositörer, emedan den hos Meyerbeer är en
specialitet, som endast egnar sig för så exceptionella
intentioner.

Åtskilliga partier i Afrikanskan röja trötthet hos
mästaren och verka trötthet hos åhöraren; här äro
ock längderna märkbara, dem han sökt dölja under ett
falskt patos. Äfven förekomma flera konsertepisoder
för den kära koloraturens skull; både Selicas och
isynnerhet Ines' partier äro här och der bekajade med
sådant kram. Men maestron låter aldrig ersättning
saknas: glanspunkter äro det storartade första
finalet, hvars harmonigångar dock stundom äro så
labyrintiska, att man nästan undrar om mästaren
skall hitta ut igen; den nyssnämda ypperliga indiska
berceusen, den präktiga septetten och finalet i andra
akten, den utmärkt vackra morgonsången på skeppet,
Neluskos besvärjelse, en stor del af fjerde akten
med den originella braminmarschen, öfverbraminens
högtidliga sång och den stora duon, m. m.: allt
utgånget ur en ursprunglig bildningsförmåga.

I en tidpunkt, då de allraflesta kompositörer sjelfva
endast äro personifierade svagheter, hafva de svaga
sidorna ej kunnat störta ett verk, som i det hela dock
är en produkt af styrkan. Afrika är lejonets hemland
och Afrikanskan den sista af den gamla lejonätten.

*

Utom sina stora operor skref Meyerbeer
tillfällighetsstycket »Fältlägret i Schlesien» till
det nya berliner-operahusets invigning 1842. Här
förekommer den berömda trion för en sopran och två
flöjter, som han sedan upptog i sin komiska opera
L'étoile du Nord (1854). Hans andra opéra-comique Le
pardon de Ploërmel (Dinorah) gafs med stort bifall
för första gången 1859.

*

Meyerbeers lyrik utgör en genre för sig, som uppvisar
mästerstycken af den mest poetiska skönhet. Här har
han afstått från den skarpa drastiken och i stället
lyssnat till den melodiska andans renaste ingifvelser;
det gäller här nemligen ej framställandet af handling,
men endast uttalandet af känslor, hvilkas uttryck
han varierar i de finaste skiftningar. Här är han ock
mera tysk och ställer sig helt jemnbördig vid sidan
af de största tyska mästare. Vanligtvis äro dessa
stycken genomkomponerade; kupletterna oftast försedda
med rika accompagnementsvariationer. Den smekande
melodien, den fina fakturen hafva ock gjort dem till
älsklingar hos alla bildade sångvänner. Några af dessa
stycken äro hållna i religiös, andra i humoristisk,
åter andra i naiv eller sentimental ton; de berömdaste
äro Majsången, Fiskarflickan, Scirocco, Rosen, Liljan
och dufvan, Hjertats lustgård samt många flera.

*

Det fanns i senare tider i Paris ett tretal af gamla 
historiska mästare, som öfverlefvat en stor förgången konstepok,
hvars prydnader de varit. Det var Meyerbeer, Auber, Rossini: 
alla representerande olika nationer. Meyerbeer var den förste,
som bröt den vittra ringen; han lemnade verlden den 2 Maj 1864.

W. B.


»De tusen öarna.»

Nedanstående teckning förflyttar oss till en af de fem
stora insjöar, som bilda det vigtigaste vattensystemet
på Nordamerikas vidsträckta kontinent. Ontario står
genom kanalen förbi Niagara i förbindelse med den tre
hundra fot högre liggande Erie-sjön och vidare med
Öfra-sjön, Michigan- och Huron-sjöarna. Väldiga
ångare, afsedda för passagerare, emigranter eller
arbetare på väg vesterut, gå oupphörligen fram
och åter på dessa vatten. Enligt resandes utsago
lär eländet ombord på dylika emigrantförare vara
ojemförligt mycket större än på de atlantiska
oceanångarne, som numera af regeringen hållas under
sträng kontroll.


Parti från sjön Ontario i Nordamerika.

Få af våra utvandrande landsmän välja vägen öfver
sjöarna, de föredraga den lättare och skyndsammare
färden med bantåg till Chicago och vidare till de
områden, der unionsregeringen upplåter land åt
emigranterna. De, som välja sjövägen, äro mestadels
irländare, de fattigaste och okunnigaste af den stora
kolonistskara, som Europa hvarje år afbördar sig
till Amerika.

Möjligen torde den förhoppningsfulle lycksökaren
med något blandade känslor betrakta den enformiga
tafla, som Ontario med sina mörka skogbevuxna
stränder erbjuder för hans öga. Genast vid inträdet i
Ontario-sjön måste han passera den stora arkipelag af
småöar, som en resande betecknande kallat »de tusen
öarna». Den resande öfverraskas med ens af att se
ångaren på alla sidor omgifven af land; det tyckes
som om fartyget omöjligen skulle kunna leta sig väg
genom denna ofantliga labyrint af med hög barrskog
bevuxna öar,
holmar och klippor. Träden, som i otalig mängd
trängas på sin knappa plats och, sedan de dött,
falla öfver hvarandra, gifva åt det hela en vild,
pittoresk karakter. Naturen visar sig här i hela sin
vårdslöshet och slösande storhet. Det åtgår flere
timmar för att passera krokvägarna genom denna ögrupp,
utan tvifvel det sista spåret af någon naturlig damm,
som under seklernas lopp genombrutits och utskurits
af de stora sjöarnas vatten.

Som sagdt: huru lockande behag dessa scenerier
kunna ega för tecknarens öga, så torde de väcka en
mängd andra, dystrare betraktelser hos den stackars
emigranten, den fattige
bonden, som sålde sin sista ko, kanske lemnade hustru
och barn, för att realisera sina gyllene drömmar om
frihetens och rikedomens land. Måhända fick han här
den första påminnelsen om ett visst kusligt allvar,
som icke fanns i hans rosiga drömmar, en tanke på,
att han här icke torde finna stort bättre än hvad han
hade hemma, en jordmån, som kräfver starka armar och
ihärdig möda, för att skänka sin odlare lön.

Låtom oss dock tro, att han redan insupit så mycket
amerikansk luft att han fått något af yankeens sega
ihärdighet, detta go ahead, som besegrar alla hinder,
trotsar alla svårigheter. Kanske till och med att hans
djerfva blick förmår skönja ännu en utvecklingsperiod
-- icke en geologisk --, hvarunder på de tusen holmarna
uppvuxit en de tusen holmarnas stad, ett amerikanskt
Venedig, som blomstrar och växer, när dogernas gamla
palatser redan ligga i grus.

--mn.
Kalmar domkyrka.
(Teckning af C. S. Hallbeck.)
Kalmar domkyrka.

Ingen af Sveriges städer skulle blifva så svårt
hemsökt af de olyckor, hvilka Kalmar-unionen
samlade öfver vårt land, som just den plats, inom
hvars murar Margaretas stora och djerfva tanke
blef en verklighet. Det förbittrade krig, som i
vår historia är kändt under namnet Kalmarkriget,
var det sista svåra slaget, efter hvilket det
gamla Kalmar aldrig mer reste sig. Knäredfreden
återlemnade väl till den unge Gustaf Adolf slottet
och staden, men båda genom eld och plundring i ett
tillstånd af fullkomlig ödeläggelse. Så vigtig
var dock ännu denna plats, att konungen utan
tidsspillan skyndade att vidtaga åtgärder för de
förstörda fästningsverkens iståndsättande, oaktadt
han klart insåg det ofördelaktiga i stadens läge,
der den på fastlandet omedelbart framför slottet
måste i farans stund hafva att lida af elden äfven
från dettas kanoner och, väl eröfrad, gifva fienden
den säkraste hjelp till slottets förderf. Nyttjande
de lärdomar, som det nyss afslutade kriget skänkt,
umgicks också Gustaf Adolf med en storartad plan till
Kalmars tidsenliga befästande, hvartill framför allt
hörde, att sjelfva staden borde förflyttas till den
strax nordost om slottet belägna och på alla sidor
af vatten kringflutna Qvarnholmen. Denna plan blef
det visserligen icke den store konungen förunnadt
att sjelf bringa i verkställighet, men den upptogs
och omhuldades af de insigtsfulle män, som under
hans dotters regering ledde vårt lands öden. Kristina
grep slutligen saken an, och Carl X Gustaf pådref den
med allvar och kraft, så att ändtligen år 1658, trots
svårigheter, som ofta syntes oöfvervinneliga, stadens
flyttning kunde anses i det närmaste fullbordad. Redan
följande året började man nedbryta hvad som fanns
qvar af murar och hus i det gamla Kalmar, och i den
dag som i dag är finnes der ofvan jord icke en sten,
som kan erinra vandraren, att här för blott några
århundraden sedan låg en betydande och välmående
stad, som tillika i vår politiska historia spelat
en roll som få. Trädgård vid trädgård med sina små
näpna landthus pryda nu den minnesvärda platsen och
skänka åskådaren från den grå borgens torn och vallar
en glad och tjusande anblick.

Bland de för det nya samhället nödvändiga allmänna
byggnadsföretagen var frågan om en kyrkobyggnad den,
som låg både regeringen och invånarne närmast om
hjertat. Då borgerskåpets egna krafter redan genom
flyttningen och byggandet för egen räkning blifvit nog
strängt tagna i anspråk, måste naturligtvis statsmedel
anlitas, hvarjemte Carl X, som lifligt intresserade
sig för den nya staden, beviljade den rättighet
att för detta företag söka insamla penningbidrag
från hela riket. På våren 1660 kunde man derför
hos Nikodemus Tessin d. ä., hvilken då som bäst
var sysselsatt med ombyggandet af Borgholms slott,
beställa ritningar, och på sjelfva midsommarsdagen
samma år började under stor högtidlighet gräfningarna
till det blifvande templets grundval. Efter flere
afbrott i arbetet, förorsakade af penningbrist, och
sedan Tessin af samma skäl tyvärr måst i åtskilligt
förändra och förenkla den ursprungliga ritningen,
var byggnaden efter tjugutvå år så långt hunnen, att
på midsommarsdagen 1682 en invigningsgudstjenst der
kunde hållas, hvarvid kyrkan äfven erhöll namnet Carls
kyrka. Erkebiskopen Ol. Svebilius, sjelf Kalmarbo,
öfvervar denna invigning. Kyrkans murar voro
visserligen vid detta tillfälle icke uppförda till
stort mera än halfva sin höjd, och betäckningen
utgjordes blott af ett provisoriskt tegeltak,
men man var innerligen tacksam för hvad man nu
hade. Stadsborna hade nemligen då varit utan kyrka
i hela fyra års tid, hvarunder de för sin gudstjenst
måst begagna den alldeles otillräckliga skolsalen.
Till år 1678 hade de begagnat den forna stadens
gamla vördnadsbjudande domkyrka, hvilken dittills
fått stå qvar men nämda år på Carl XI:s befallning
bortsprängdes, såsom varande genom sina väldiga murar
en alltför vådlig granne för det närbelägna slottet,
i fall den under kriget skulle råka i fiendens
våld. Konungen ansåg det derför också såsom sin
oeftergifliga pligt att på allt sätt underhjelpa och
befrämja det pågående kyrkobyggandet i nya staden.
 Fullbordad blef den dock först 1700 under
ledning af Tessins styfson, arkitekten Abr. Svansköld,
hvilken efter sin styffar redan tidigt öfvertagit
det ansvarsfulla arbetet.

Kalmar domkyrka är utan tvifvel en af Tessins skönaste
skapelser. Byggd i ädel italiensk renaissancestil,
med barocktillsatser i det yttre, hvilka dock icke
synnerligt störande inverka, har hon till plan ett
i vester och öster något förlängdt grekiskt kors,
på hvars norra, vestra och södra armar ingångarna
finnas. De båda sistnämda hafva enkla men vackra
portaler, då deremot den norra fasaden, som icke blef
fullt färdig förr än i början af detta århundrade,
icke har sin ingång försedd med denna prydnad. Korsets
fyra vinklar äro utfyllda med qvadratiska, af torn
krönta byggnader, hvilka i sig inrymma klockor,
sakristia och expeditionsrum, och långhusets ändar
afslutas i halfrunda, med egna hjelmhvalf täckta
utsprång, af hvilka det vestra ger plats för orgeln
och det östra för altaret.

Gaflarna och tornen krönas af flammande kandelabrar
och pots-à-feu, hvilka barockprydnader likväl,
såsom redan är antydt, icke väsentligen störa det
värdiga i kyrkans yttre, fastän de för närvarande
icke befinna sig i bästa skick. 
Dessa mot himlen stigande flammor borde
naturligtvis vara förgyllda och icke såsom nu, efter
kyrkans sista reparation, helt enkelt bestrukna med
gul oljefärg. Detsamma gäller äfven om urtaflornas
siffror och visare, här om icke för skönhetens,
så åtminstone för prydlighetens skull. Dock, dessa
brister kunna vara temligen oväsentliga. I högsta
grad betänkligt är det deremot, att Kalmar stad
ännu i denna dag icke försett sin dyrbara kyrka med
åskledare. Det första svåra åskväder, som drager
öfver staden, skulle således kunna blifva detta i vår
konsthistoria så framstående minnesmärkes undergång.
 Vid inträdet genom
vestra porten öfverraskas man af den fullständiga
frånvaron af hvarje pelarstöd, enär långhuset är
täckt med ett tunnhvalf af en för ögat särdeles
behaglig hvälfning. Korets vackra och med kyrkans
stil öfverensstämmande altarverk är en gåfva
af handlanden v. Zaltzau och hans hustru, hvilka
troligen från Holland inköpt den herrliga altartaflan,
kyrkans förnämsta prydnad. Denna stora oljemålning,
framställande Kristi nedtagning från korset,
har ofta uppgifvits vara målad af Ehrenstrahl,
hvilket dock torde vara mer än tvifvelaktigt. Denne
konstnär dog nemligen 1698, då kyrkan ännu icke
var fullbordad, och beställningen af konstverket
har efter all sannolikhet icke blifvit gjord förr
än efter 1701. Taflan är tydligen en fri och något
figurrikare efterbildning af Rubens' berömda och
genom talrika gravyrer allmänt bekanta Korsnedtagning
i Antwerpens katedral. Predikstolen, hvilken, då
kyrkan genom sin nämda plan i det närmaste är en
centralbyggnad, är synlig från hvarje punkt i det
inre, har tillhört den gamla domkyrkan, för hvars
räkning den omkring år 1640 förfärdigades af en
inflyttad tysk bildhuggare, Hoppenstedt. Den något
mer än halfrunda, i hvitt och guld hållna och rikt
skulpterade stolen uppbäres af S:t Kristofer och
prydes af sex förgyllda trästatyetter af apostlar
(Andreas, Petrus, Jakob d. ä. m. fl.), mellan
hvilka fem likaledes förgyllda träreliefer afbilda
de vanliga scenerna ur Kristi pinohistoria (Kristus
förrådes, inför Pilatus, gisslandet, korsfästelsen
och korsnedtagningen). Predikstolens tak uppstiger
i flere etager, hvilka bära en mängd förgyllda
figurer i fri skulptur. Hvad som slutligen icke
minst förtjenar att uppmärksammas, är kyrkans golf,
som är belagdt med de konstrikt arbetade grafstenar,
som fordom prydde den gamla kyrkan och hvilka bära
vittne om den konstnärliga smak och skicklighet,
hvarmed stenhuggeriet i Kalmar länge öfvades alltsedan
den tid, då Johan III:s stenhuggare voro sysselsatta
på Kalmar slott. Flere af dessa stenar vore i sanning
värda en bättre lott än att ständigt trampas under
fötterna och derigenom långsamt, men säkert, utslitas.

Den i detta häfte införda teckningen är tagen från
nordost, från det lilla fiskläget Ängö, och visar oss
således kyrkans norra fasad och korafslutning. Vid
första ögonkastet synes byggnaden nästan slottslik,
och det är mycket vanligt,
att främlingen, då han första gången nalkas Kalmar,
tror sig i den högt belägna och staden dominerande
kyrkan se det gamla frejdade slottet. Ja, det hände
en gång den, som skrifver denna lilla uppsats, att
han i Kalmar mötte en resande ung student, i hvars
hjerna »Kalmar Slott» så envist spökade, att han sade
sig nyss hafva besett det gamla slottet och nu vara
på väg att taga det nya i närmare skärskådande. Han
stod då som bäst på väg till kyrkan! Möjligheten att
i hast kunna göra ett dylikt misstag beror derpå,
att byggnaden saknar just den arkitektoniska del,
som tydligast skulle 
angifvit hennes bestämmelse, nämligen kupolen. Men
anledningen åter till denna brist är ingalunda den,
som folktron uppgifver, att nemligen byggmästaren
(Svansköld) af misstro
till   Tessins   beräkningar   icke skulle
vågat fullfölja hans ritning, 
En  sägen,  som  utan  tvifvel  har  sin grund
just i tunnhvalfvets luftiga och lätta byggnad.
Och för dem, som tro att kupolen skulle uppburits af
sjelfva hvalfvet, måste sannerligen denna sägen vara
mer än trovärdig. utan helt enkelt den, att Tessin sjelf 1670,
då medel till arbetets fortsättande började tryta,
måste på borgerskapets egen begäran förändra sin
ursprungliga ritning, hvarvid, af sparsamhetsskäl,
bland annat äfven kupolen blef från densamma
borttagen, en stympning, som af hvarje sann konstvän
måste djupt beklagas.

J. R.



Det är vår.

Se så der, Gud ske lof! Det är vår, det är vår! 
Hör hur bäckarna sorla, hur bofinken slår! 
Hur det grönskar i dal, hur det löfvas i lund! 
Huru daggsilfret glittrar i morgonens stund!
Herrlig naturen är
Då den i grönt sig klä'r.
Både gryning och qväll
Höres skogens kapell 
Musicera för eko, som svarar från fjell.

Se, hur sipporna der uppå ängarna stå 
Både hvita och röda och gula och blå. 
Omkring tufvan de knyta sin skiftande krans 
Eller kanta de skogssjön i vårsolens glans. 
Björken för vestans flägt 
Skakar sin gröna drägt. 
Med melodiska ljud 
För sin lyssnande brud
Sjunger trasten, till ära för kärlekens Gud.

Se, hur liflig och qvick, med elastiska hopp, 
Lilla ekorren svingar från topp och till topp. 
Aldrig maken man såg till så vågade kast, 
Som göras af skogarnas viga gymnast.
Högt öfver grönklädd jord
Längtande hän mot nord
Far en svanflock ibland
Att vid ishafvets strand 
Söka åter sitt älskade fädernesland.

Hvilken fröjd öfverallt! Hvart man vänder sin blick
Syns naturen föryngrad i väsen och skick. 
Öfver dal, öfver höjd blir af vårsolen lagd 
En förtjusande matta, med grund af smaragd.
Flora går, röd om kind,
Lätt som en sommarvind
Och uti hennes spår
Blomma, skogar och snår 
Och man hör öfverallt: det är vår, det är vår!

Reinhold Winter.


Hvita hafvet.

De vigtiga och dyrköpta upptäckter, hvarigenom de
arktiska hafven blifvit kända och uppmärksammade,
böra förnämligast tillskrifvas handeln och
handelsintresset. Tusentals seglare svärma årligen
omkring på dessa farliga och oroliga vatten för att
drifva skäl- och hvalfiskfångst; men den ojemförligt
största och till lästetalet drygaste mängden besöker
årligen nordkusten af Ryssland för att hemta råvaror,
och vinsten deraf är så ansenlig, att returfrakten
ensam är tillräcklig att ersätta seglationskostnaden
och att fartygen vanligen komma med barlast och
återvända lastade med spanmål, mattor, hampa, tjära
o. s. v.

Kuststräckans beskaffenhet är af naturen sådan,
att hela denna handelsflottilj, som företrädesvis
utgöres af engelska, holländska, svenska, norska och
danska fartyg, blott på ett ställe kunna anlöpa,
och detta är den djupa, oregelbundna inskärning
i Stora Rysslands nordkust, som är bekant under
namnet Hvita hafvet och som bildar den ofantliga,
för seglare ytterst farliga ytterbassinen till Onega-
och Dwinaflodernas mynningar.

Kustlandet kring detta af polarvindarna bestrukna,
stundom af drif-is uppfyllda innanhaf erbjuder en allt
annat än lockande bild. Vestra sidan om det smala
inloppet utgöres af ofruktbara hedar, djupa mörka
träsk och moras, bebodda af lappar och fiskare; den
östra utgöres af halfön Kanin, en region af hedar och
sandreflar, på hvilken samojeden ströfvar omkring --
en is- och snö-öken, ännu vildare än lappens hemland,
utan en by, utan en väg, utan ett namn, ty ryssen
vet ingen annan benämning   derpå   än
Samojedernas   land.     Dessa   bebyggare
skilja   sig betydligt från de på motsatta  stranden
eller lapparna, likväl blott till det sämre; i
intellektuelt afseende står
samojeden betydligt lägre än den förstnämde. Han är
rätt och slätt en vilde, som ej begagnar sig af eld,
utan fortär sitt renkött rått; han bygger intet fast
hus, odlar intet fält och eger ingen del i jorden,
ty denna besittes af hans herrar, syrjänerna,
ett klokt och härdigt folk, som både till typ och
språk tyckas vara beslägtade med finnarna, och anses
såsom afkomlingar af någon gammal jägarkoloni. Liksom
lapparna småningom se sitt fria område inkräktas af
nybyggare, så måste äfven samojeden tillbakaträngas
till den yttersta gränsen för mensklig existens eller
sammansmälta med en kraftigare folkrace, som bättre
förstår uppkalla möjligheterna för en vistelse i
dessa ogästvänliga trakter.

Så mycket sällsammare är att här, der landet åtta
till nio månader är höljdt af snö och polarhafvets
ismassor vräkas upp på de kala strandklipporna,
träffa en lifskraftig, blomstrande stad, sådan den vår
illustration framställer. Hemligheten ligger deruti
att Archangel bildar enda stapelorten för Stora
Ryssland, så att säga dörren till ett varumagasin,
ur hvilket en stor del af verlden fyller sina behof
af råvaror.

Archangel är en egendomlig stad. Under det Europa
riktar sina blickar ditåt, när magasinsförråderna
börja tryta, medan telegrafunderrättelserna flyga till
alla större sjöstäder och framkalla fluktuationer
på börser och penningmarknader och stora seglare
vända sina stäf åt norden, så vända sig alla
rättrogna ryssars blickar åt »Erkeengelens» stad,
blott och bart för dess dyrbara betydelse för hans
religiösa sinne. Ty Archangel är samlingsorten för
från alla delar af det ofantliga riket tillströmmande
pilgrimer, som derifrån färdas öfver Hvita hafvet till
den vid inloppet till Onegaviken belägna ön Solowetsk
med sitt kloster, som spelar en mystisk rol i

legender om det kejserliga hofvet, och hvarom
hemska sägner berättas i fiskarens båt, i kosackens
tält. Den religiösa ifver, som årligen samlar
tusentals pilgrimer till staden, har äfven tryckt
sin stämpel på dess yttre. Dômer i alla färger,
tornspiror skimrande som guld, kupoler och kors finnas
här i mängd och, sedda på afstånd, gifva dessa dômer
och torn mera föreställningen om en af Österlandets
heliga orter än om en stor handelsstad.

Archangel, ehuruväl den fjerde i ordningen af
Rysslands stapelstäder, är icke en sådan hamn och
stad som Hamburg eller Hull med deras skeppsdockor,
varumagasiner, lastvagnar, handelsbodar och
lifliga enskilda handel. Vid framkomsten finner
fartygsbefälhafvaren hvarken kaj, docka eller 
landbrygga. Han lägger till så godt han kan och halar
upp sitt fartyg i riktig position med tillhjelp af en
påle, alldeles som i de turkiska hamnarna vid Viddin
och Rutschuk. Ingen hamnbetjening står honom till
buds. Med undantag af några hamnstäder i Palestina
torde man ingenstädes finna en betydande handel
drifvas med så simpla medel som i Archangel. 

Stadens yttre liknar sig ej heller till hvad man är van
att finna i en stor sjöhamn. Archangel, yttrar
Dixon i sitt arbete Fria Ryssland, är ett läger af
träbaracker, uppsatt omkring en myckenhet klocktorn,
kupoler och dômer. Ett vidsträckt, grönskande moras
längs banken af en bred grumlig
flod och i denna sidländta trakt här och der
uppskjutande kullar; på dessa kullar och jordvallar
höga byggnader, prydda med frescomålningar, kupoler
och kors; tomrummen mellan kyrkor och kloster, kloster
och kyrkor upptagna af pålar och plank kring gator
och gårdar; kyrkornas och klostrens murar hvitmenade,
kupolerna gröna eller blå; husen, alla af trä, omgifna
af öppna trädgårdar; en geranium, en fuchsia eller
en oleander i hvarje fönster -- se der Archangel!

Denna sjöhamn vid Dwina är den enda i det ursprungliga
Ryssland. Astrakan är en tartarisk hamn, Odessa
en italiensk, Riga en lifländsk, Helsingfors en
finsk. Intet af dessa utlopp i hafvet ligger inom det
egentliga Ryssland, icke heller är ryskan det språk,
som på någotdera stället talas.
Förvärfvade genom svärdet kunna de åter genom
svärdet förloras. Såsom främmande eröfringar äro
de underkastade krigets hemsökelser, och inom det
egentliga Ryssland skulle måhända deras förlust
icke kännas djupt. Stör-Ryssland är i sig sjelft
tillräckligt rikt för att vara lyckligt, äfven om
det skulle komma att existera utan det bälte af
Lill-Ryssland, med hvilket det till sin stolthet
och till sitt straff under senare tider blifvit
omgjordadt; Archangel deremot är detta rikes enda
stora väg till hafvet, utloppet för dess nordliga
floder, dess gamla, fria föreningspunkt med verlden,
gifven af Gud och som icke af någon mensklig makt
kan det beröfvas.


Samojeder.
Utsigt af staden Archangel.
En åsnespark.

Legend efter A. Daudet. -- För Familj-Journalen af W.

"Gömdt är icke glömdt."

För  många år sedan, i gråa forntiden, lefde i Avignon
en  påfve, som hette Bonifacius.    Det var en mycket
godmodig   och   treflig   påfve,   sådan som  det
nu för tiden icke fins maken till.

När han kom ridande på sin åsna längs stadsgatorna
l helsade och helsades han af alla både kärleksfullt
och vördnadsfullt; på bron, som ledde öfver floden,
stämde stadsmusiken, trummor och trummeter, upp
en fanfar, och det var ingen ände på ståt och
glädje vid hans blotta åsyn. Den tiden hade hans
stånddrabanter ingenting annat att göra än hedra,
hurra och skyldra för påfven, och det fanns ingen enda
fånge i statsfängelserna, utan bara vinfastager,
icke heller fanns hungersnöd, pest eller krig,
hvarför ock den tiden kallades för den gyllene.

Påfven sjelf log fint, välvilligt och menniskovänligt,
hvarhelst han red fram med en gungande mejramsqvist
i sin påfvemössa (mitra) och en huld blick för hvar
en. Han menade väl med och höll af alla menniskor,
men dock allra mest af sin myrtenhägnade vingård,
den han sjelf planterat, samt dernäst sin åsna, den
han sjelf fostrat upp. Om söndagarna vid utgången
från messan höll han rådplägning i denna sin vingård
med sina kardinaler, som sutto i gröngräset rundt
omkring honom och han sjelf i midten, som en afgud,
och han drack dem till i det sköna vin, som än i dag
kallas Château-Neuf-des-Papes, och rådet svarade
på skålen i flere omgångar. När solen sjönk vände
de alla glada och upprymda tillbaka till staden,
och när tåget red öfver bron stämde piparena upp
sin fanfar och folket nästan dansade i glädje och
åsnan piafferade med sin ädla börda, hvilket allt
litet skandaliserade kardinalerna, men folket ropade
»lefve», så att bropålarna svigtade dervid.

Näst sin vingård älskade den gode påfven, som sagdt,
sin åsna, och detta med rätta; ty det var ett ovanligt
djur i sitt slag; en vacker svart åsna med röda
strimmor och fläckar, bred bringa, glänsande hud,
mycket starka hofvar och säker gång; sitt hufvud,
prydt med skarlakanstofsar och silfverklockor,
bar hon så högt som trots någon samt rörde de långa
öronen fermt och beslutsamt. Hela Avignon höll af
djuret för egarens skull, och mer än en äfventyrare
hade kommit sig upp i påfvens gunst genom att smickra
denna hans favorit -- klappat barnet för ammans skull,
som det heter.

Denna påfvens svaghet för sin åsna kände Pål ganska
noga till, och byggde sina framtidsplaner derpå. Pål
var sin faders, guldsmedens sorgebarn, och hela
stadens skräck och plågoris. Klåfingrig, djerf och
oförvägen som han var, skydde alla hans umgänge,
och drogo sig ifrån honom eller gingo omkring honom,
som katten kring het gröt. Nu hade odågan beslutit
att göra lycka.

Till en början tog han sig före att i närheten af
det påfliga slottet meta i floden. Der satt han dag
ut och dag in, och då påfven red förbi spände han
ögonen i åsnan, som om han velat sluka henne. En
dag närmade han sig suckande, stirrade på åsnan,
knäppte salvelsefullt tillhopa sina händer liksom i
helig förvåning, bäfvan och beundran.

»Helige fader!» utropade han, »må jag en gång på
närmare håll få betrakta detta undersköna djur? Tyska
kejsaren kan inte framvisa maken till åsna, så mycket
är säkert!» och han vidrörde varligt och dröjande
och liksom med oviss hand det beprisade djurets länd,
kallade henne med alla möjliga smeknamn, som om han
tilltalat en hoffröken. »Så ja, min lilla perla! min
ögonfägnad, min skatt ... så ja, rosen min! tattale
lilla käket mitt!» o. s. v.

Den gode påfven blef helt rörd vid denna
öfversvinneliga svada och sade vid sig sjelf: »Sådan
liten rar pilt, som är så förtjust i min åsna!»

Följande morgon kastade den uppgående solen sitt
skimmer öfver en liten herre i gridelin sidenjacka,
spetsmanschetter
och silfverspända skor, och det var ingen annan
än unge herr Påpål, som kråmade sig på den påfliga
borggården i det påfliga hofvets färger. Men det
stannade icke vid detta. Snart fick ingen annan än han
förtroende att sköta medgunstlingen i stallet, och
när nu påfven började bli gammal och trött öfverlät
han åt Pål, att hvarje qväll å hans vägnar bära det
kryddade vinet till åsnan. Hvem, som nu mötte Pål
på slottsgården, märkte nogsamt, att han hade handen
full af fint gräs eller en grabbnäfve med hafre till
det kära djuret. Kardinalerna logo dervid, men den,
som icke log, det var den stackars åsnan.

På samma gång som det kryddade vinet inbars i
stallet infunno sig nemligen äfven samtidigt ett
halft dussin små prestämnen, som rullade sig i höet
med silkesjackor, spetsmanschetter och allt, och då
vinet var i ordning och kryddlukten började sprida
ljufva aromatiska skyar kring krubban och in i åsnans
vidgade näsborrar -- vips! stucko dessa små ämnesvenner
sina näsor en efter annan i bålen och sörplade i sig
gudadrycken; derefter började de tumla om i höet,
rycka åsnan i öron och svans, pröfva sina mössor på
hennes hufvud och ingen af dem tycktes komma ihåg,
att hon med ett enda slag af sin väldiga bakfot skulle
kunna kasta dem alla högt i himlens sky. Det var
icke för intet, som hon gick och gällde för påfvens
gunstling och bar hans heliga person på sin rygg och
sålunda så till sägandes införlifvat sig med hans
fromma sinne. Barnen kunde göra med henne hvad de
ville, utan att hon brydde sig derom, samt var hon
storsinnad nog, att inom sig le åt deras påhitt. Det
var blott en, hon ville åt, och det var Pål; när
hon märkte honom bakom sig, ryckte det i bakbenen på
henne och hon hvässte hofven mot stengolfvet.

Pål var full af pojkstreck och illfundigheter;
en dag föll det honom in att leda det stackars
djuret upp i slottstornet. Uppåt, uppåt bar det,
stundom trappvis, stundom på branta slingrande
gångar. Vandringen var lång, den räckte minst en
treqvarts timme, ständigt uppför; hon trodde sig
vara på väg till månen. Slutligen befann hon sig
på sjelfva torngången, hvilken lopp såsom en rund
platform eller vaktgång rundt kring tornet. Här,
förblindad af det öfverströmmande solljuset och
svindlande af den omätliga höjden, såg hon tusentals
alnar under sig hela staden Avignon i förminskning;
husen som nötter, påfvens stånddrabanter framför
kasernen som rödmyror, floden som en tråd af
silfver med en annan liten tråd tvärsöfver. Husen,
drabanterna, silfvertrådarna, allt dansade för hennes
ögon, och det stackars djuret skrek af alla krafter,
så att alla fönsterrutorna i slottet klirrade.

»Hvad nu, hvad, hvad står på?» ropade påfven och
störtade ut på sin balkong. Pål var redan nere på
gården, gret och slet sitt hår. »O, helige fader
... hvad som står på? ... jo, det står så till,
att ... att vår åsna ... hvad skola vi taga oss
till? ... att vår åsna, säger jag, har gått upp på
tornplatformen ... så står det till, voj, voj!»

»Har hon gått dit af sig sjelf?» sporde påfven.

»Ja, helige fader, alldeles sjelfmant, den
sjelfspillingen; se bara, der högt uppe ... ser ni
örsnibbarna, som vifta? ... de se ut ackurat som
två svalor!»

»O himla elände!» ropade den stackars påfven i det han
upplyfte ögonen, »är hon då från vettet? Hon sätter
bestämdt lifvet till. Vill du genast packa dig ned,
arma, olyckliga peccata! Gå, hemta min kikare, Pål!»

Hon önskade väl ingenting hellre, stackars vilseledda
åsna, än att få komma ned; men det var nu lättare
sagdt än gjordt. Trappledes var icke att tänka
på, sådant låter sig göra blott uppföre, men icke
nedföre, åtminstone var förhållandet så med denna
gunstling. Hade hon haft hundra ben, så visst som
fyra, så hade hon, om hon försökt gå utföre, säkert
brutit af sig allesamman på kuppen.
Der sprang nu det arma djuret och våndades i
solhettan; det svindlade för hennes stora ögon,
ångesten betog henne och benen svigtade.

»Bof!» sade hon inom sig, dermed menande Pål,
hvilken gick som en fluga på två ben dernere på
borggården; »det skall du få umgälla, i morgon
skall du få göra bekantskap med min bakfot!» Men då
hon i detsamma försökte att bryna hofven mot det
glatta marmorgolfvet på plattformen, höll hon på
att halka omkull. Emellertid styrktes hon litet vid
föreställningen angående bakfoten och det bruk, hon
följande morgon skulle göra af denna kraftiga ledamot,
och detta kryade upp henne något, hvarförutan hon
troligen aldrig hade uthärdat deruppe.

Nu skulle man då till att vinda ner henne; men härtill
fordrades domkrafter, häfstänger, linor, manskap och
bår. Man kan föreställa sig det stackars djurets,
en påflig åsnas känslor, hängande och slängande och
kafvande med benen i den vida rymden och Avignons hela
befolkning åskådande spektaklet! Det stackars djuret
sof icke en blund den natten; hon tänkte alltjemt på
luftfärden, kände slingringarna i hela kroppen, hörde
skrattsalvorna -- men hon tänkte också med en glad
förkänsla på morgondagens hofslag ... Himmel! det
skulle bli en spark ... man skulle se röken deraf
ända till Pampelona!

Men hvad gjorde Pål under det att åsnan sålunda
rufvade på hämd? Han gled sjungande utför Rhône
i en påflig galèr, som förde honom till Neapel,
för att han der, vid drottning Johannas hof, skulle
få lära sig ridderliga seder och vapenöfningar, en
gunst, som annars endast tillkom ädlingar och deras
vederlikar, men som nu undantagsvis beviljats honom,
hufvudsakligast såsom en belöning för den skicklighet
och det nit, hvarmed han ledt räddningsverket.

»Aha!» sade åsnan invertes, när hon fick del af
nyheten, »bofven har anat oråd! Likagodt: en åsnas
lif är kort, dock vi träffas väl; gömdt är icke
glömdt. Jag skall hafva den sparken i minne.»

Och hon hade den i minne.

Efter Påls bortresa gick allt åter sin gilla gång i
slottet och i stallet. De små prestämnena uteblefvo,
och det kryddade vinet infann sig å sistnämda
ställe, och det i vanlig tid och till vanlig kraft
och mängd. Åsnan styrkte sig dermed, sof i lugn sin
middagssömn, gjorde åter sina krumsprång med påfven
på bron och hade återfått sitt goda lynne. Det fanns
dock ännu en bitter eftersmak efter platformfärden;
man märkte vissa miner och armknuffningar bland
menigheten; de gamla runkade sina visa hufvuden
och pojkarna hviskade och tisslade samt pekade
upp mot tornet; sjelfva den omisstänksamma påfven
var numera icke så trygg på vännens rygg, som förr;
han tordes numera knappast smålura på vägen till sin
vingård. »Tänk, om jag vaknar deruppe på platformen!»
sade han vid sig sjelf. Åsnan led och teg som man
måste göra, när man icke har till hands ordets
gåfva; endast när hon hörde Påls namn nämnas, log
hon i andanom och brynte nästan omedvetet sin hof
mot stenläggningen.

Så förflöto sju år och Pål återkom från Neapel. Hans
lärdomstid var ännu icke ute, men han hade sport att
påfvens munskänk var död, och han, Påpål, ville bli
hans efterträdare.

Påfven kände knappt igen honom, så lång och trind
hade han blifvit. Påfven sjelf å sin sida hade också
åldrats, det måste erkännas, och hans syn var numera
icke ofelbar utan måste skärpas medelst glasögon.

»O,   helige   fader! ...   ers   nåde känner visst
icke igen Pål!» himlade sig denne. 

»Påpål?»

»Eders nådes åsnas trogne vårdare, veten I väl!»

»Jo, jo, jag mins nu ... och hvad viljen I oss?»

»Jag ville, o, helige fader, först fråga om vår
åsna ännu
är i lefvande lifvet och om hon har helsan i behåll;
dernäst
ville jag i underdånighet anhålla om den ledigblifna
munskänkstjensten.»

»Du min förste munskänk!» log påfven, »dertill är du
alltför ung; hur gammal är du?»

»Tjugo år och två månader, ers nåde, jemt fem år
äldre än eders nådes åsna, det herrliga djuret. Hvad
hon legat mig i hågen och hur jag saknat henne
derborta i Italien. Jag tänkte, att vi skulle få
gråna tillsammans! ... Må jag spörja om jag ännu en
gång kan få se henne?»

»Visst får du det, mitt barn,» svarade den intet ondt
anande påfven. »Du skall få se henne,» tröstade han,
allt mer och mer rörd, »och på det du icke skall
nödgas lefva skild från henne, så må du tillträda
munskänksplatsen. Kardinalerna skola väl knorra, men
dervid är jag så temligen van. Infinn dig i morgon
vid messans slut, så skall du i hofvets närvaro få
emottaga hederstecknen och installeras i värdigheten;
derefter skall du få se åsnan, och så begifva vi oss
alla tre till vingården ... Hvad säger du så om det,
min gosse?»

Pål tackade tusenfaldt och lemnade nöjd salen. Nu
längtade han bara efter hedersdagen, hedersposten och
hederstecknen; men det var en, som längtade ännu mera,
och det var åsnan, som allt sedan Påls återkomst icke
tänkt på någonting annat än denna hedersdag, som för
henne skulle bli hämdens. Hon skulle då kläcka det
förskräckliga basiliskägg, hvarpå hon i sju år rufvat,
och det förskräckliga djuret hade under all denna tid
dag och natt ideligen proppat i sig hafre och kryddadt
vin samt brynt och hvässat sina förskräckliga hofvar;
äfven hon beredde sig för ceremonien.

Ändtligen slog timmen, då efter messans slut Pål
skulle göra sitt inträde på den påfliga borggården,
der hela det högre andliga skrået var församladt;
kardinalerna i sina röda kåpor, abbeerna i sina
röda mössor, ortens presterskap, påfvens stat i sina
gridelina kamajer, påfvens stånddrabanter, de heliga
brödraskapen och slutligen den lille ämnesvennen
med sin bjellra, barfotamunkarna, eremiterna, alla,
ända till vigvattenstänkarena, ljusupptänd- och
släckarena ... ingen månde uteblifva. Det var en
ståtlig procession, lika talrik som glänsande och
brokot, för att icke tala om trum- och pukslagarena,
som anförde dansen på bron. När Pål syntes i midten
af församlingen, gick ett sorl genom hela denna
menighet. Det var en högrest gestalt. Hans blonda
hår föll i gyllene vågor ned på hans skuldror,
det fina dunet på hans haka liknade guldspånorna på
hans faders verkbord. Ryktet förmenade, att drottning
Johannas fina fingrar stundom lekt med dessa gyllene
spånor, åtminstone hade Pål en min och en hållning, en
djerfhet i förening med någonting förströdt i blicken,
som plägar utmärka kungliga gunstlingar. Han bar i
dag en med ljusrödt silke broderad rock och i sin
mössa en stor vaggande ibisfjäder.

Han närmade sig sålunda med ridderlig bugning
och åthäfva till påfliga stolen, för att af hans
helighet, som der satt i sin fulla ornat, sin pallium
och mitra, emottaga tecknen på den nya värdigheten,
en gyllene sked och ett saffransfärgadt skärp. Åsnan
stod också vid trappan, sadlad och iklädd sina gyllene
tofsar, rosetter och silfverklockor, för att efter
ceremonien vara färdig att galoppera till vingården.

När Pål närmade sig, sneglade han åt påfven och
klappade i förbigående fryntligt den fyrbenta
gunstlingens länd. Ställningen var lämplig ... och
högst förmånlig, sådan som åsnan beräknat, och hon
var ej sen att begagna densamma ... »Se der, bof, tag
din lön, den jag gömt på i sju runda år!» jublade hon
invertes, och dervid gaf hon den nye munskänken en så
väldig spark, att röken deraf syntes ända till 
Pampelona och i hvirfveln deraf fladdrade en ibisfjäder,
det enda, som återstod af den olycklige Påpål.

Icke alla åsnesparkar äro lika väldiga, men detta var
en påflig åsnas och hvilken hon närt och fostrat samt
rufvat på i sju Herrans långa år.
Om kroppsöfningar i fria luften.

Af Alex. Zanders.

IV.

Om gymnastikinrättningars uppsättande i det fria.

För att den ordnade gymnastiken må kunna bedrifvas
i fria luften på ett ändamålsenligt sätt såsom
undervisningämne bredvid de verkligt fria öfningarna
(simning, skridskoåkning, kapplöpning m. fl.) äro
naturligtvis maskinerier af nöden, uppställda
bredvid gymnastikhusen eller på lekplanerna. Här
nedan lemnas fyra stycken ritningar för en dylik
gymnastikapparelj, så inrättad, att alla nödiga
rörelser inom den uppfostrande kroppsöfningsläran
genom den kunna utföras i kedja eller »ström»,
som det heter. Detta vill här betyda, att vid
rörelseöfningar, t. ex. med skolor eller trupper,
ett större antal gymnastiserande kan utan hinder eller
uppehåll af mängden fortgå i rörelseföljder från det
ena redskapet till det andra. Vid kroppsöfningar,
som af flere på en gång utföras i det fria, är det
så mycket nödvändigare att den ena
länken i rörelsekedjan sammanhänger med den andra,
som ett stillastående här, i synnerhet för en ej desto
mer härdad ungdom, ofta skulle kunna ge anledning
till sjukdomar och
rörelseöfningen således motverka och upphäfva sitt
eget ändamål, meningen som är fästad vid den, eller
frammanandet af den harmoniska kroppsutvecklingen
till ökad helsa och härdighet. Sådana sjukliga
olämpor, hvilka öfningar i fria luften utan dylikt
rörelsesammanhang i kedja lätt kunna framkalla,
äro i allmänhet sådana, hvilka härleda sig från hvad
man i folkspråket vanligen brukar kalla förkylning,
såsom håll, frossor, influensor m. m. Likväl upphäfves
genom dessa rörelser i ström ingalunda den gymnastiska
regeln om aspiration eller inandning, som bjuder att
efter hvarje rörelse en förökad luftintagning bör ske
(större i den mån rörelsen varit stark) åtföljd af
några minuters uppehåll från verksamhet (aktivitet).

En tid gafs -- det var den svenska gymnastikens i rent
vetenskapligt hänseende ännu något outvecklade, men
hurtiga och djerfva ungdomstid -- då man vid flere
större skolor eller öfningsanstalter såg dylika
fria gymnastikinrättningar, i ändamålsenlighet
stående långt framom de då högst fåtaliga och
fula gymnastikhusen. Nu har förhållandet blifvit
ett annat: man finner sällan vid läroverkens
lekplaner några sådana fria rörelseapparater resta,
men deremot rätt ofta dyrbara och väl uppförda
gymnastiksalar. Bland de bästa sådana 
kunna vi i förbigående nämna den i Norrköping,
utmärkt på det fördelaktigaste genom sin inrednings
lätta och rena stil, den i Göteborg, en ståtlig sal
med välinrättad apparelj, i Kalmar, hvars mekaniska
maskineri likväl kan kallas något inveckladt,
eller snarare öfverlastadt, samt flerstädes. --
Insigten om nyttan af att återupprätta Lings idé
rörande de fristående gymnastikerna bredvid de
inbyggda har just manat oss till att nedskrifva
dessa rader och till allmänheten utlemna nedanstående
teckningar. Vi underskatta visst icke värdet af de
stora och dyrbara gymnastikbyggnaderna, som vårt
land flerstädes erhållit; tvärtom äro vi ytterst
tacksamma för det materiella företräde, vår tid med
frikostig hand skänkt oss. I ett nordligt luftstreck
äro dessa rörelsesalar, som vi väl känna, af ett stort
behof påkallade. Vid sidan om sig böra likväl dessa
ega fristående inrättningar för att komplettera sig
sjelfva och derigenom tillåta det öfvande slägtet vid
all bättre väderlek att fullständigt hemta frisk luft
i det fria.

Det tillhörde den lingska gymnastiken ända från dess
uppkomst att genom en symmetriskt vacker anordning af
redskapen rikta åskådningen hos lärjungarna uppåt,
under det sjelfva öfningarna derå vidgade kroppens
axlar och bröstkorg utåt, förtätade dess muskler och
härdade dess nerver. Det var i ett slags götisk stil
(såsom rund- och spetsbågs-byggnadsstilen länge
kallats) som redskapen i gymnastiksalarna 
uppfördes af Ling -- den store vännen till allt
götiskt -- fornnordiskt -- för att äfven genom
dess uppåtsträfvande påminna om att sinnets
elevation och kroppslig yttre skönhet äro bland
gymnastikens höga ändamål och dess slutföljder
(resultater). Skönhet! får den väl försummas ens
i träredskapen inom en uppfostringsanstalt och i en
konst för utvecklingen af det skönaste naturen eger,
slägtets ungdom, som också är dess blomma? Vanligen
är denna det ädlaste och ömtåligaste af växten, dess
bouquet, som mest behöfver det ändamålsenligaste
skydd eller hägn -- och sådant kan den rätt ledda
gymnastiken skänka.

Fig. 1.

Fig. 2.

Fig. 3.

Fig. 4.


V.

Beskrifning på en gymnastikinrättning i fria luften jemte
teckningar öfver densamma.

Vi hafva att betrakta tvenne partier: ett midtelparti
och tvenne sidopartier (fig. l och 2). Rörande det
förra anmärka vi, att dess främre sida är något högre
än sidopartierna och utgöres af följande redskap:
1:o) Tio stycken lodräta linor, upphängda på främsta
tvärbjelken. 2:o) fem stycken repgungor, upphängda
på den närmast bakom varande (den
mellersta) något lägre tvärbjelken. 3:o) Elfva
stycken s. k. ribbstolar, fästade vid den närmast,
längst bakom stående, lägsta tvärbjelken. 4:o) Sex
stycken lutande stänger, hvilka i likhet med 5:o)
Tvenne stycken lutande pinnstegar hvila på de bakre
tvärbjelkarna (fig. 3). 6:o) Tvenne stycken vågräta
slingerstegar, en af hvartdera slaget på hvardera
sidan; de vinkelräta finnas upphängda mellan den
främsta och mellersta pelaren, de vågräta mellan
den mellersta och bakre, alla fyra rörligt fästade
(fig. 4). 8:o) Tvenne stycken kortare, flyttbara,
på sprintar hvilande bommar, en på hvardera sidan
under den horisontala stegen. 9:o) Tvenne stycken
pinnstolpar på hvardera sidan, afsedda för begagnandet
vid nedgåendet från stegarna och utgörande de främre
pelarne. 10:o) Ett så
kalladt lutande plan, hvilande på en flyttbar
ställning framför de lodräta linorna. Sidopartierna
äro båda fullkomligt lika hvarandra; hvartdera af
dem utgöres af följande redskap: l:o) Nio stycken
lodräta stänger, fästade i främre tvärbjelken
(fig. 2). Dessa stänger äro på ritningen af lika
tjocklek, men böra vid uppsättningen göras olika
i genomskärningen, helst så, att den yttre utföres
tjockast och de följande alltjemt afsmalnande eller
ock att den mellersta blir den tjockaste och de på
dess båda sidor aftagande i genomskärningen. 2:o) Fyra
stycken ribbstolar, fästade vid bakre tvärbjelken. 3:o)
En längre bom, som är flyttbar och hvilande mellan
främre och bakre ytterpelaren. 4:o) En pinnstolpe,
utgörande främre ytterpelaren och äfven afsedd att
bestigas vid bommens flyttning.



Botaniska trädgården i Upsala.


Växthuset i Upsala botaniska trädgård,
(Teckning af C. S. Hallbeck.)

Snart, efter Upsala universitets upplifvande af
konung Gustaf II Adolf, yttrade sig behofvet af en
botanisk trädgård, och anläggningen af en sådan var
ett af de ofta återkommande ämnena för konsistorii
öfverläggningar.

Saken stannade likväl vid åtskilliga mer eller
mindre sväfvande förslag, hvilka föllo det ena efter
det andra.

Naturvetenskaperna, och i synnerhet botaniken,
hade ännu icke vunnit det anseende, att de, som
yrkade på ordnandet af den botaniska institutionen,
kunde erhålla behöfligt understöd af det allmänna
tänkesättet. Den stora hopen, och till och med
en och annan bland de akademiska fäderna, ansåg
örtkunskapen icke vara till för andra än qvacksalvare
och apotekare, samt hedrade dess idkare med namnet
»gräsläsare».

Så fortgick det i många år. Ändtligen framträdde
den man, som var bestämd att utöfva ett så mäktigt
inflytande ej
blott i denna, utan i så många andra
bildningsriktningar vid Upsala högskola. Det var Olof
Rudbeck den äldre.

Han hade, under sina utländska resor, förskaffat sig
en betydlig samling växter och frön samt afbildningar
af botaniska föremål. Vid sin återkomst till Upsala
1655 beslöt han att hålla offentliga botaniska
föreläsningar och låta allmänheten få se och lära
känna de sällsynta växter, han hemfört. Med mycket
besvär lyckades han anskaffa en sal, tillräckligt
stor att rymma de talrika åhörare, han väntade
sig. Prunkande i alla färger stodo hans växtskatter
ordnade; hans ritningar och växtkartor voro uppsatta
och allt i ordning. På bestämdt klockslag inträdde
föreläsaren och fann rummet -- tomt; ingen enda åhörare
eller åskådare hade infunnit sig.

Öfverväldigad af harm begynte den store mannen --
att gråta; men insåg tydligare än någonsin, att enda
medlet att
ingifva ungdomen håg för den försummade vetenskapen,
var anläggningen af en botanisk trädgård. Till plats
för en dylik skänkte han universitetet en tomt i norra
delen af staden samt utverkade Carl X:s gåfvobref på
en bredvid liggande tomtplats. Ytterligare blefvo
fyra tomter inköpta och fyra andra af borgerskapet
skänkta för samma ändamål. Så uppstod den första
sedermera så kallade Gamla botaniska trädgården vid
Svartbäckstullen.

Under Rudbecks kraftfulla händer förkofrade sig
den nya anläggningen hastigt och var redan 1670 i
kultur närmast universitets-trädgården i Paris. Efter
anläggarens död råkade den i förfall, för att senare,
under Linné, uppstå i förnyad glans och vinna en
ryktbarhet, som sträckte sig icke blott kring Europa,
utan öfver hela vårt jordklot.

Det oaktadt var Linné mindre belåten med lokalen,
hvilken med sin obetydliga höjd öfver Fyrisån
hemsöktes af öfversvämningar och genom sitt öppna
läge mot nordost var utsatt för frost och kalla
vindar. Det gamla växthuset var dessutom för litet
och så bristfälligt, att man ibland vid häftigare
regnväder måste skydda de ömtåliga tropikväxterna med
paraplyer. Till följd af dessa olägenheter inköpte
Linné sitt, sedan så ryktbara Hammarby, utanför
Upsala, dit han efterhand och så mycket som möjligt
förlade både sina föreläsningar och samlingar.

Emellertid hade behofvet af en ny och ändamålsenligare
botanisk trädgård gjort sig allt mer gällande
och valet föll på den nedanför slottet belägna så
kallade Slottsträdgården. Denna, också ett verk af
den outtröttlige Rudbeck, hade af honom på Carl XI:s
befallning blifvit anlagd 1665, och öfverläts nu
till universitetet af konung Gustaf III. Genom samme
konungs frikostiga anslag kunde grundvalen till det
nya orangerihuset läggas redan 1787, ehuru byggnaden
icke blef färdig förrän aderton år derefter. Den
uppfördes enligt ritning af den snillrike målaren Jean
Louis Desprez och hedrar i alla afseenden sin mästare.

Byggnaden hvilar på en tre alnar hög granitfot och
framställer åt öster en, 140 fot lång och 46 fot hög,
tempelfasad i sträng dorisk stil, hvars frontispis
uppbäres af åtta grofva refflade kolonner. Till
denna klassiskt rena prostyl leder en bred, vacker
granittrappa. Genom tvenne stora kopparbeslagna
dörrar inträder man i den botaniska lärosalen, som
upptager byggnadens hela längd, och i arkitektoniskt
hänseende är en af de vackrare i Europa. Genom ett
rundt fönster å den öfver midten af salen anbragta
och med vackert stuckatur-arbete ornerade kupolen,
äfvensom genom ett 
halfrundt fönster midt emot stora ingången, erhåller det
stora rummet sin dager. I fonden är en nischformig
fördjupning, i hvilken på en upphöjning reser sig Carl
von Linnés halft kolossala bild, huggen af Byström,
i carrarisk marmor. Bildstoden, som blifvit bekostad
af den studerande ungdomen i Upsala och uppsatt 1829,
framställer blomsterkonungen sittande, med ögonen
hvilande på en i venstra handen öppen bok med en
Linnæa-ranka. Nedanför statyens fot befinner sig
katedern, från hvilken botanices professorn håller
sina föreläsningar.

Tvenne långa flyglar bakom hufvudbyggnaden innehålla
en mängd för drifhus, bostäder och samlingar afsedda
lokaler. Den södra innesluter först och främst det
stora kallrummet (Frigidarium), der man träffar
en mängd sydeuropeiska trädslag och växter, såsom
myrtnar, cypresser, lagrar, mandelträd, citron- och
pomeransträd, Sparmannia, Thuja, Lobelier, Fuchsier
m. m. Varmrummet (Caldarium), som upptager vestra
ändan af samma flygel, är bestämdt för subtropiska
växter, såsom dadel- och solfjäderpalmer, pisang,
Canna indica, Agave americana o. d.

Den norra flygeln innehåller boställsrum för
trädgårdens præfect, lokaler för naturalie-samlingar
samt åtskilliga växtrum. Utom dessa större, eger
trädgården flere mindre drif- eller glashus, i hvilka
man träffar representanter från nästan alla verldens
delar, bland annat kaffe- och thebusken, sockerröret,
en mängd olikartade akacier o. s. v.

Trädgården för kalljords växter har efterhand
blifvit utvidgad och intager nu en ganska
ansenlig jordyta. Intressant är att se med hvilken
fyndighet man ordnat de särskilda lokalerna efter
de förhållanden, under hvilka växterna förekomma
i naturen. Märkligast i detta hänseende äro utan
tvifvel de så kallade Alpgrupperna, med konst anlagda
små fjell eller stenkullar för alpestriska växtarter.

Vi afsluta vår korta uppsats om Upsala botaniska
trädgård och dess präktiga blomsterpalats med
följande poetiska tirad af professor G. Wahlenberg:
»Mest storartad är ingången från slottet och stora
trädgården genom kolonnaden till Linnés lärosal. Detta
allt visar sig bäst en vacker sommarmorgon, då solens
strålar liksom från slottets tinnar spela genom hela
trädgården öfver dess med daggperlor prydda mörka
granstoder, på den pæstiska fasaden och derinom,
genom den ofvanför glänsande glaskupolen på Linnés
bildstod, en morgonscen, som troligen ingen annan
botanisk trädgård kan förete.»

H. H-g.


Vill du hålla mig kär?

Vill du hålla mig kär? 
Vill du vara min vän 
Ej i lifvets förtrollande majdagar blott? 
O, jag frågar dig här, 
Kan du älska mig än, 
Då vår herrliga ungdom förgått? 
Hvad jag drömde som barn, nu jag spörjer för Gud: 
Får jag kalla dig min?   Vill du blifva min brud?

Mins du sommarens dar?
Då det väl var förbi
Med vår möda och aftonen svalkande kom,
Hvad det underbart var!
Hur vi längtade, vi,
Att få svärma i stjernqvällen om!
O, du knoppande blomma i lifvets vår!
O, du heliga kärlek vid tjugo år!

Ej till joller och lek 
Jag dig bjuder som då:
Nej, åt jordlifvets allvar inviger jag dig. --
Ack, din kind skall bli blek
Och din lock skall bli grå --
Kan du offra din fägring för mig?
Men vårt lif blir ej smekande dufvors i bo,
Ty för mig är min möda den ljufvaste ro.

Jag vill våga mitt lif,
Jag vill gifva mitt blod;
Jag vill sträfva som roddarn på böljande sjö.
O, mitt vänaste vif!
Har du kraft, har du mod
Att med mig kunna lefva och dö?
Vill du dela mitt bröd, vill du vandra min stig?
När jag kämpar -- o säg, vill du bedja för mig? --

Ja, den svage blir stark,
Då ej ensam han går
Uti strid och han fruktar ej motgångens hot;
Och det fins ingen mark,
Hur förtorkad den står,
Der ej kärlekens blomma slår rot.
Om det mörknar i sky, om det stormar -- välan, 
Vi ha hoppet och tron, vi ha Gud och hvarann.

Rbt Tolf.


Hammers museum.

II.

Få konstindustrigrenar äro så allmänt kända och
hafva en så storartad historia som keramiken
eller lertillverkningen i ordets vidsträcktaste
mening. Ända från den gråaste urtid allt intill
våra dagar kunna vi följa hennes utveckling,
hur hon från de första svaga försöken långsamt
men säkert nått den höjd, der hon nu tronar och i
tusentals skiftande former utdelar sina håfvor. Och
säkert är ock, att få, om ens någon konstslöjd
eger en sådan förtrolig prägel, låter forskaren
och konstvännen så tydligt följa vexlingarna i
smak, behof och lefnadssätt hos folkslagen. Det är
lerjordens nästan obegränsade bildbarhet, som gifver
henne denna förmåga af att vara karakteristisk och
återgifva de finaste skiftningar i odlingslifvet
under de mest skilda tidehvarf. Derför kan ej heller
något vara lärorikare för den som vill lära känna
kulturens formella utveckling, än ett studium af
dessa i det oändliga vexlande stycken, som framgått
ur krukmakarnes, fajans- och porslinstillverkarnes
händer. Särskildt för insigten i stilarternas och den
folkliga konsttraditionens historia är kunskapen om
de keramiska föremålen af synnerligt stor vigt. För
att gifva ett litet begrepp om den sidan af den nya
konstindustrivetenskapen äro följande rader skrifna;
jag önskar blott att ingen må tro det ämnet blifvit
i dem mer än helt flyktigt antydt. Jag knyter till
detta utkast några upplysningar om huru Hammers
museum representerar detta vigtiga konstfack,
för att tillika ådagalägga hvad Sverige redan i
detta hänseende förlorar, när det släpper museet
ifrån sigDå frågan om Hammerska samlingarnas inköp af
svenska  staten  numera är af riksdagen afgjord,
bör ofvanstående uttryck kunna anses berättigadt.. 

Konsten att forma och bränna lera måste
anses såsom urminnes. I Ninivehs ruiner finnas tegel
med glasyrmålningar och vaser; i de förhistoriska
grafvarna, ja i grottor af ofantlig ålder, krukor af
delvis ganska tilltalande former. Skulle man angifva
någon hemort för henne, blir det väl här som i andra
fall, att österlandet måste räknas såsom sådan. En
stor och vigtig tillverkning från denna verldsdel är
oss alla väl bekant, af särskilda skäl, nemligen det
s. k. ostindiska porslinet, hvarmed man i Sverige allt
ifrån förra århundradet betecknat de tusen sinom tusen
tallrikar, fat och koppar, dem Ostindiska kompaniet
med sina skepp införde från Kina. Den kinesiska
och japanska leran, den s. k. kaolinen, har den
egenskapen att vid bränningen blifva genomskinlig,
och eger dessutom större samband än de ogenomskinliga
lerarterna, hvadan det »äkta porslinet», allt sedan
det blef bekant i Europa, varit särdeles omtyckt och
en lång tid ensamt fyllde de förmögnares behof. Hvad
som i konstnärligt hänseende utmärker den urgamla och
derför utomordentligt utbildade kinesiska alstringen
är formernas lätthet och fasthet på samma gång samt
massans behagligt blåaktiga ton, ur hvilken den fint
fördelade och mästerligt behandlade färgprydnaden
dyker upp som blommor ur ett stilla vatten, harmoniskt
och rent. I förmågan att sammansmälta färgerna och
gifva dem det mest smekande behag för ögat, stå dessa
österländingar ännu oupphunna af européerna. Och
derför har också keramiken under de senaste tjugo
åren allt bestämdare valt deras förfaringssätt till
mönster, medan de äldre dekorationsarterna allt mer
öfvergifvas. Dock mer härom längre fram. Hammers
museum eger ett urval af mer än 900 nummer kinesiskt
och japanskt porslin, en rikedom som förklaras af
den omständighet jag nyss påpekade, det Ostindiska
kompaniets under mer än ett halfsekel fortsatta
införsel. Alla vigtigare af kännarne uppställda
klasser finnas här, från det äldsta helhvita eller
endast i blått målade porslinet, till det förgyllda
eller i krakelé (med spräckt glasyr)
utförda; och sköna former, präktiga målningar saknas
ej heller.

Äldre till tiden, hann dock den fornegyptiska
tillverkningen aldrig någon högre utveckling;
emellertid kan man här få se nästan ett hundratal prof
af densamma, mestadels små figurer från grafvarna
eller bilder af Apisoxen, skarabéer o. dyl.,
med svartgrön eller blågrön glasyr. På den mer
ursprungliga ståndpunkten befann och befinner sig
äfven den urgamla amerikanska lertillverkningen, mest
utmärkande sig genom monströsa sammansättningar och
former, af hvilka samlingen också visar några stycken.

Inom den gamla europeiska keramiken, hvars material
uteslutande var ogenomskinligt, om än af flere slag,
ända till början af förra århundradet, märker man
naturligtvis, med undantag af de förhistoriska
krukorna, främst den antika, etruskers, grekers och
romares. Grekerna, mästarne i formens behandling,
hafva äfven på detta område förstått att efterlemna
odödliga mönster i frågan om enkel, klar formgifning,
förenad med den största måtta i det dekorativa. Äfven
praktvaserna från den grekiska keramikens bästa tid
hafva endast bildverk i rödt, brända lerans naturliga
färg, på svartglacerad botten; och en polykrom
utstyrsel synes allt framgent hafva varit okänd
eller föga använd. Etruskerna, först sjelfständiga,
något råa, blefvo sedan grekernas efterbildare, och
romarne bragte det ej heller längre, åtminstone hvad
det konstnärliga angår, medan de åter i afseende på
det tekniska införde mycket nytt och godt. Museet
saknar ej heller alster af denna art, tvärtom; der
finnas öfver 250 nummer, mest naturligtvis romerska,
bland dem ett rikt urval lampor, till en del med
fabriksmärken, dryckeskärl, vaser o. s. v. Till en
mycket stor del härstamma dessa från de pompejanska
gräfningarna. Ännu i dessa jemförelsevis nya
alster af antikens krukmakeri återfinner man denna
liniernas svala skönhet, denna klara förening af
ändamålsenlighet och formfulländning, denna medvetna
återhållsamhet i bisaker, hvilka alltid skola göra
antiken till förebild i konsten, när det gäller
sjelfva planläggningen af en modern produkt.

Nu följer inom keramikens historia mer än ett
årtusen, under hvilket minnesmärkena äro lika
sparsamma sorn de skriftliga underrättelserna, när
det gäller vesterlandet, hvaremot den kinesiska
alstringen just under medeltiden uppblomstrar. Det
hufvudsakliga intresset samlar sig kring arabernas
och morernas keramik i Spanien, hvilken sedan sprider
sig till medelhafskusterna och öarna. Denna är dels
byggnadsprydande, i form af ornerade skifvor för
väggar o. dyl., dels äfven formar hon vaser och
skålar. För vårt ändamål är hon dock mest märklig
derför att hennes traditioner, bäst fortplantade
på ön Majorca, blefvo upphofvet till Italiens
renaissance-keramik, den i industriens historia så
berömda majolikan, hvars namn tyder på härkomsten.

Denna tillverknings äldre former, »mezza majolica«
(half majolika) och Lucca della Robbia's stora
dekorationsskulpturer förbigå vi här, för att fästa
oss vid den egentliga blomstringstiden. Det var
då som de små italienska städerna, Urbino, Faenza
(deraf namnet fajans, hvad vi dagligt kalla oäkta
porslin), Gubbio och en mängd andra, utsände dessa
mästerstycken af alla slag, hvilka blefvo af ett så
bestämmande inflytande på det öfriga Europas keramik
och nu med sådan ifver eftersökas och betalas. Här är
det för första gången inom den europeiska keramiken
som ej blott formen, utan äfven 

färgdekorationen kommer till sin rätt. Och dock kunde de gamle
mästarne, en Orazio Fontana, en Giorgio Andreoli
och andra ej förfoga öfver en så särdeles betydande
färgskala. Men det fina sinnet för färgeffekterna,
dekorationens eleganta lämpande efter formerna
och sjelfva den mästerliga bredden och lättheten i
målningssättet gifva dessa alster ett långt högre
värde än en rikare färgprakt skulle göra. Att här
ingå i någon närmare beskrifning, medgifver icke
utrymmet. Blott så mycket må sägas, att 
hufvudfärgerna i all majolika äro blått och varmgult,
att formerna ända till alstringens sista tid hålla
sig kraftiga, fria och rena, samt att denna konstarts
förfall inträffar ungefär samtidigt med måleriets,
mot slutet af 1500-talet. Den yppersta samlingen äkta
maj olika finnes i det         berömda
South Kensington museet i London och har nyligen
genom en förträfflig beskrifvande katalog med
afbildningar blifvit ytterligare bekant. Det
Hammerska museet innefattar helt naturligt blott
ett ringa antal, omkring 50 stycken, men bland dem
flere af ovanligare värde, såsom en vas från Faenza
(1528), ett fat från          Urbino
(1576) m. fl.

Från Italien kom fajanstillverkningen till Frankrike,
hvilket land redan förut varit skådeplatsen för
tvenne märkvärdiga företeelser i keramisk väg: det
s. k. faïence d'0iron eller faïence Henri-deux,
hvilkets mystiska uppkomst ännu ej
är tillfredsställande utredd, samt Bernard Palissy's
arbeten. Ingendera blef dock af verklig betydelse för
keramikens vidare utveckling, hvarför de här kunna
förbigås, i det vi blott minnas att dessa alster
betinga högre pris i konstmarknaden än några andra
keramiska. Den första fabriken af större betydenhet
blef Nevers, anlagd mot slutet af 1500-talet af
en hertig af Gonzaga. Dennas bästa alster räknas
tillhöra förra
hälften af det följande århundradet; och just från
sagda tid anses den ovanligt stora fontän vara,
som afbildningen framställer. Tillsammans med två
stora blomstervaser af lika dekoration, i gult och
blått, med målade scener och modellerade figurer,
utgör hon ett praktstycke af första rangen genom
sin sällsynthet och storlek. Dessa s. k. fontäner
voro vattenbehållare, afsedda för servering vid
bordet. Måhända inneslöto de stundom äfven ädlare
vätskor. Hammers museum innehåller för öfrigt närmare
50 nummer äldre fransk fajans, från Rouen, den
yppersta fabriken, från Strassburg, hvars tillverkning
blef mönstret för vår egen gamla fajans, med flere
ställen. Samtliga dessa tillverkningar värderas högt
i sitt hemland; deras inflytande sträckte sig dock
föga utom dettas gränser. Af större vigt blef den
holländska fajansen, hvars utbredning en tid tog
större fart än måhända någon föregående. Vi skola
härnäst se huru dermed förhöll sig.

-rn.


Fransk porslinspjes (»fontän») från Hammers museum.
Stora hotellet i Jönköping.

På den plats, som nu prydes af Jönköpings vackra och
i flere afseenden storartade hotell, funnos intill
den 1 Mars 1854 åtskilliga privata boningshus,
tillika inrymmande en del fabriker, alla, äfvensom
boningshusen, uppförda af trä, samt delvis belägna
närmare den kanal, som sammanbinder Munksjön med
Vettern, således äfven intagande den rymliga plats,
som nu är lemnad öppen framför hotellets hufvudfasad.

Men nämda dag vid middagstiden utbröt en af dessa
förhärjande eldsvådor, som äro särskildt utmärkande
för våra landsortsstäder, just emedan dessa till
större delen bestå af trähus, hvilka, då elden kommer
lös i dem, brinna som fnöske, intill dess någon öppen
plats i förening med öfvermenskliga ansträngningar
sätta en gräns för det ödeläggande elementet, såvida
icke, som händelsen varit på flere ställen, trots
alla ansträngningar, hela städer blifvit lågornas
rof. Vid det tillfälle, hvarom nu talas, inskränkte
sig dock härjningen till sexton gårdar, belägna vid
den s. k. storsjöraden, hvilka alla för sin tid lära
varit prydliga och beqväma, ehuru, som vanligt i äldre
städer, tätt sammanträngda och endast åtskilda genom
smala gränder.

Det är det egna med stora allmänna olyckor,
att de liksom kalla till lif en förut slumrande
verksamhet. Så var åtminstone förhållandet i
Jönköping. Hade man dittills trasslat in sig
i vanans invecklade härfva, så sönderslet man
nu de fängslande trådarna och uppträdde med en
lifaktighet, som sedermera bibehållit sig inom
detta raskt framåtskridande samhälle. Sedan den
första förlamningen sålunda gifvit vika, grep man
sig an med de åtgärder, omständigheterna kräfde. De
afbrända tomterna afröjdes, ny tomtreglering beslöts
och tillämpades, byggnadslån söktes och beviljades
af statsverket, bredare gator utlades, byggmästare
och kunnigt arbetsfolk anställdes, och inom en
jemförelsevis kort tid reste sig nya, ståtliga, till
större delen stenhus i de afbrända trähusens ställe.

Planen att låta uppföra ett tidsenligt hotell på
den plats det nuvarande hotellet intager fattades
omedelbart efter branden, och en komité af för
saken intresserade personer bildade sig äfven för
att vidtaga de förberedande åtgärderna; men då
förhandlingarna om inköpet af den afsedda tomten
icke ledde till något resultat förrän i början
af år 1855, så blef det s. k. hotellbolaget icke
konstitueradt förrän på våren samma år. Direktionen
i detta bolag utgjordes af dåvarande assessorn,
numera presidenten Lemchen, assessorn, sedermera
landshöfdingen m. m. Asker, fabrikören Malmberg
samt handlanderna Malmsten och Salander. Aktiernas
antal utgjorde 200 à 500 rdr stycket. Ritningarna
likasom byggnadsarbetet utfördes af arkitekten och
byggmästaren Oppman. Några öfvergående finansiella
svårigheter yppade sig visserligen under utförandet;
kostnaden, som sammanlagd utgjorde 300,000 rdr,
öfversteg den beräknade, preferenceaktier måste
tecknas, hvarigenom värdet å de ursprungliga aktierna
betydligt förminskades; men ingen klagade, man var
ense om det allmännyttiga och hedrande i företaget och
sålunda kände man blott glädje och tillfredsställelse,
när den ståtliga byggnaden var så pass färdig och
inredd, att den kunde emottaga Jönköpings stads gäster
vid landtbruksmölet derstädes år 1858.

Hotellet i Jönköping.
(Teckning af G. Emil Libert.)

Byggnaden är uppförd af tegel på fot af finhuggen
kalksten i trenne våningar, utom midtelpartiet,
som består af fyra våningar. Taket är dels belagdt
med skiffer, dels med plåt. Höjden från stenfoten
t. o. m. tredje våningen utgör 45 fot, bredd 52 fot,
samt längd: vestra fasaden 251 fot, den norra 53
och den södra 128 fot. Genom såväl nedra som andra
våningen löper, midt igenom hela byggnaden, i hvardera
en bred, vacker och ljus korridor, och leda till dessa
våningar samt till festivitetsvåningen i tredje etagen
tvenne stora, rymliga och ljusa trappor af sten. Nedra
våningen innehåller en prydlig restaurationslokal,
skänkrum, läsrum, tvenne mindre
rum för gäster, tambur, korridor på sidan af matsalen,
afstängd med en större glasvägg, derifrån en
trappa leder till kök och serveringsrum. Vidare
Smålands enskilda banks lokal med tillhörande
embetsrum och brandfritt kassahvalf samt bostad
för vaktmästaren. Ytterligare schweizerilokal,
biljardrum, gästgifveri, hållkarls-, portier- och
väntrum, samt en synnerligen beqväm badinrättning
med tvenne afklädnings-, tvenne bad- och duschrum,
ångskåp och lokal för badpersonalen. Slutligen
finnas äfven i nedra våningen fyra rum för resande.
Entresolvåningen består af 29 rum för resande,
9 domestikrum, 4 rum och kök för hotellföreståndaren,
samt dessutom åtskilliga beqvämligheter. Öfra
våningen utgöres af 7 eleganta rum för resande, 5
rum till klubblokal, en mindre danssal med inbyggd
musikläktare, festivitetsvåning, bestående af en
större med särdeles smak dekorerad festsal, damsalong,
dam- och herrtoilettrum, kapprum samt tvenne tamburer,
och kan denna våning vid större tillställningar
förenas till en sammanhängande rad af rum, utgörande
i längd 250 fot. Fjerde våningen eller midtelpartiet
är inrättad till frimurareloge, bestående af en större
sal, trenne rum, tamburer m. m. 

Östra flygelbyggnaden
in på gården, äfvensom norra flygeln, hvilken är
sammanbyggd med stora huset, innehålla hufvudsakligen
ekonomirum, stall, vagnshus och bostadslägenheter,
hvilka här äro öfverflödiga att omnämna.

Vid husets norra sida emot Vettern är anlagd en
liten särdeles angenäm och väl vårdad trädgård,
försedd med springbrunn, bersåer, verandor, tempel,
musikläktare o. s. v. Stora kostnader äro af nuvarande
restauranten, källarmästaren Nilson, nedlagda på
praktfulla gasdekorationer, och då dessa äro tända
om aftnarna, när springvattnet gnistrar, när musiken
tonar, när lifliga samtal eller glada sånger höras
från bersåerna, när
signalpipans gälla toner ljuda från förbi-ilande lokomotiver 
tätt utanföre, eller stojet och bruset från ångbåtarna i 
kanalen, som är belägen blott en femtio fot från trädgården,
då tycker sig åskådaren liksom försatt
till en liten bit af en stor stad, och han
misstager sig icke om han känner sig vara 
uti en som är både glad och angenäm.

-e.


Burmeisterska huset i Visby.

Det i vestra hörnet af »Donners plats» och »Strandgatan»
belägna boningshus af trä, som af gammalt
bär ofvanstående namn, blef uppfördt i senare
hälften af sextonhundratalet, och tillhör således
icke Visby egentligen historiska tidehvarf.

Ej heller har denna byggnad något af den kraft och
varaktighet, hvarmed den hanseatiska tiden utpräglade
äfven sina hvardagstankar. Men, ehuru i betydelse
ingalunda täflande med tolf- och trettonhundratalens
af sten uppförda köpmansbyggnader, innehåller
dock detta köpmanshus från en senare tid något så
borgareståtligt och på visst sätt konst-egendomligt,
att en skildring deraf här torde försvara sin plats.

Det var på den tid, då halftannat tiotal af år hade
förflutit efter freden i Brömsebro, hvilken till
Sveriges krona återförde den gamla dotterprovinsen
Gotland: en svensk generation hade börjat uppspira;
men ännu predikade de flesta presterna på danska, och
bland en stor del af köpstadsfolket talades tyska. Då
lefde talrika medlemmar af de utländska köpmans-
och handtverksfamiljer, som i olika århundraden
inflyttat och här nedslagit sina bopålar. Vi påminna
i hast om namnen: Arndt, Bahr, Beneke, Bilefeld,
Bulmering, Burmeister, Clipper, Colmeijer, Colvin,
Consysky, Donner, Dedekindt, Eggert, Eisenberg,
Gudeknecht, Groot, Helt, Heracker, Herlitz, Kahl,
Kolberg, Kemnitz, Kamitz, Kenlock, Kutzsko, Lange,
van Lenepe, Lollek, Lyth, Löffler, Lüningh, Maskus,
Munter, Nemzen, Poggenborg, Pommer, Rauchenstrauch,
Radloff, Salzwedel, Schlou, Sturtzenbecher, Schmidt,
Siwertz, Schmiterlow, Silbernagel, Schabou, Strelow,
Schumacher, Schneider, Wahrendorp, Wolter, Westphal,
Wilmuth, Vedder, Voigt, Veldermann, och många
fler, för talrika att här uppräkna. De flesta af
dessa slägter äro längesedan utdöda. De lefde och
byggde, de styrde och ställde, dessa 1600-talets
män, i många hänseenden annorlunda än vi. De voro
barn af ett tidehvarf, som i kulturhistorien plär
kallas det symboliska (det sinnebilds-älskande):
det var för dem en kär sed, att i sina boningshus på
väggarna, på spiseln, på fönsterrutorna och i taket,
samt slutligen på taket af det sista boningshuset --
på grafstenen -- anbringa figurer och tecken än af
helig, än af verldslig betydelse, nemligen bibliska
sinnebilder, borgerliga vapensköldar, ofrälse valspråk
samt yrkes-emblemer -- det mesta sinnrikt och vördigt,
storborgerligt, nästan aristokratiskt.

Det var med ett ord år 1661, som handelsmannen
Hans Burmeister, af en slägt, som från Lübeck
ledde sina borgerliga anor, fick sitt i närheten
af hamnen och stadsmuren belägna, knuthuggna och
brädbetäckta boningshus färdigt och inredt. Det
qvarstår ännu i dag, i många delar alldeles
oförändradt. Redan det yttre har något tyskt eller
nederländskt i sin hållning: öfra våningen skjuter
på långsidan åt gatan ut öfver den nedra; takfoten
hvilar på synliga bjelkhufvuden; i nedra våningen
vid sidan af dörren synes i väggen en lucka, som kan
nedfällas, och som sålunda kunnat bilda en boddisk
ute på sjelfva gatan. Fönstren voro låga och små,
med tre bågar i bredd i hvarje fönsterluft, och
öfra våningens äro till en del så än, ehuru de i
en senare tid blifvit något utvidgade. På det höga,
med tegel täckta kroppåstakets östra vattenfall är
en starkt framskjutande vindskappa med hissverk:
kappans gafvel-linier äro inåt prydligt vågformiga
och sluta nedtill med något som liknar gapande
drakhufvuden. Södra gafveln är, med undantag
af fönstren och vindsgluggen, alldeles höljd med
murgrönsrankor, hvilka, sedan de betäckt hvarje
fläck å gafveln, i sin outtröttliga växtkraft
klängt sig öfver de framskjutande, vågformigt skurna
takkanterna, och sedan frodigt utbredt sig öfver en
del af tegeltaket. Och dessa från tvenne 
murgrönstammar sig utbredande rankor bilda ej å väggen endast
en vanlig tunn bladbeklädnad: de äro vid brädväggen
liksom fastvuxna träd med lummiga, för vinden vajande
grenar, i hvilkas vackra, yfviga, året om frodiga
och gröna löfmassor, hundratals gråsparfvar bygga och
bo både sommar och vinter. I en liten täppa framför
denna gafvel och framför en likaledes murgrönsklädd
flygelbyggnad, står ett mulbärsträd, representerande
ett trädslag, som trifves så utomordentligt väl inom
denna stads murar, och som årligen i de läckraste
bär ger en rik afkastning.

Detta om det yttre.

Hvad det inre angår, är det blott en sal i öfra
våningen, som fått bibehålla sitt ursprungliga
skaplynne. Derinne är hvarendaste fläck målad och
utpyntad -- med undantag dock af golfvet och numera
af fönstren, men dessa senare hafva helt visst här,
såsom förr öfverallt i hus och stugor både i staden
och på landsbygden, varit prydda med målade rutor,
minnen af slägts och vänners välvilja, när huset
byggdes, och derföre utstyrda med gifvarnes namn
och sinnebilder i inbrända färger. Och för öfrigt:
Gamla och Nya Testamentet, Palestina och Egypten,
Patriarker och Faraoner, Riksstånden, Dygderna, Haf
och Land, Sjöfart och Jagt -- allt detta är här uti
denna borgerliga sal i figurer och bokstafsskrift,
i färger och pränt konstmessigt förestäldt.

Salen är 13 1/2 alnar lång, 11 1/2 alnar bred och 4 1/2
alnar hög. Östra och vestra sidorna hafva hvardera
ett fönster, södra sidan har tvenne, utvändigt
omkransade af murgrön. Att fönstren, såsom nämdt
är, ursprungligen varit mindre, synes tydligt af de
ursågade panelstyckena, hvarå målningarna derigenom
till en del blifvit skadade.

Hvad väggarna beträffar, så går nederst en (i nyare
tid tillkommen) nära en aln hög fotlist; derofvan
synas väggmålningarna, som föreställa jagt i en
sydländsk skog, genom hvars löfverk hafvet här och
der framskymtar. Öfverst går kring hela salen en
målad (en aln och tre tum bred) bård, innehållande
tjugoen taflor ur Gamla Testamentet samt tvenne
landskapsstycken med figurer. -- Väggmålningarna
föreställa, såsom nyss nämdes, en sydländsk skogstrakt
af den yppigaste växtlighet: man ser fantastiskt
tecknade och färglagda träd, blommor och frukter,
bland hvilka man tycker sig igenkänna mimosor, astrar,
cactusblommor och tulipaner bland ananas, meloner
och vindrufvor. Genom den täta skogen framtränga från
flere håll förnäma jägare till häst och fot, åtföljda
utaf småsvenner, af hvilka en blåser i sitt jagthorn,
en annan bär en falk på handen. Här flyr en kronhjort;
der genomborras en hind af kastspjut. Här drifver en
hund på räf; der kämpa tvenne jägare med ett lejon,
och på ett annat ställe ser man en strid mellan
hundar och ett vildsvin. Men jemte dessa scener
ur den vilda jagten möta oss äfven gladare bilder:
här klifva i allsköns ro papegojor och påfåglar i
grenarna, der sitta ett par dufvor och kyssas, och en
ung jägare framtittar mellan löfven, lyssnande till
deras kuttrande. På flere ställen öppnar sig med ens
den täta skogen, och man ser i fjerran hafvet betäckt
med segel. Mellan de löfrika grenarna framlutar sig
en fager guldlockig yngling, och med fjerrglaset för
ögat spejar han utåt oceanen och mönstrar noggrannt
de seglande, om bland dem hans faders skepp äro i
sigte -- i sanning en tankebild, som är väl på sin
plats i salen hos en köpman, hvars egendom så ofta
drifver för vind och våg uppå hafvet!

Vi må nu taga väggarnas öfra afdelning eller bården
i betraktande. Der se vi en rad af bibliska taflor,
som föreställa: Abrahams resa till Kanaan; -- Sara får
Herrens löfte att föda en son; -- Hagar, fördrifven,
med sin son i öknen;
-- Jakobs dröm; -- Jakob brottas med Herran; --
Esaus och Jakobs  möte; -- Jakobs  söner köpa säd i
Egypten; -- De fängslas   såsom   spejare; -- Josef
ger  sig tillkänna för sina bröder; -- Jakobs  söner
dräpa   Sichem för Dinas skull; -- Farao låter dräpa
Israeliternas barn; -- Faraos dotter räddar Moses; --
Tobie   fromhet   och   blindhet; -- Herrens   engel
ledsagar den unge Tobias; -- Engeln tager farväl
af Tobias;
--  Jeftas   löfte   och   möte   med   sin dotter,
o. s. v.    Under hvarje  tafla är en kort tysk
inskrift i guld på svart botten, med hänvisning till
det ställe i Gamla Testamentet, der den händelse, som
taflan föreställer, är omtalad.  Enär dessa taflor,
produkter   af  en   vanlig   målares   fantasi   och
flit, ingalunda äro några   konststycken, torde   det
vara tillfyllest,  att redogöra för ett par af dem,
och vi välja den först och den sist nämda.

»Abrahams resa till Kanaan»: den långa karavanen
begynner med en procession af får och getter, två
och två; derefter kommer Sara, som är rätt »dägelig
under ansigtet», hon leder sin son vid handen; så
kommer patriarken sjelf, skäggig och turbanbeprydd,
med herdestaf på axeln; bakom honom synes på vägen,
som slingrar sig genom landskapet, ett tåg af tjenare
och tjenarinnor, en kamel och en häst samt småboskap,
allt ledvis ordnadt, och i långt perspektiv. Under
taflan läses:

»Der Herr sprach zu Abram: Gehe ausz deinem Vaterlande. 1 Mos. 12: 1.»

Den sistnämda taflan visar oss Gileads höfvitsman,
den stridsamme hjelten Jefta, som i krigisk skrud
på en brun klippare och följd af sina kämpar kommer
med seger hem från striden mot Ammoniterna. Om segern
skulle blifva hans lott, hade han lofvat Herran till
bränneoffer hvadhelst som ur hans hus skulle komma
honom först till mötes, när han återvände. Och nu
kommer ur palatsets port hans unga dotter, omgifven
af sina högtidsklädda leksystrar och tärnor, under
festlig musik; sjelf är hon klädd i krona, mantel
och rosig klädning, och spelar på cymbaler; de öfriga
spela på harpor, lutor och gittith. Bedröfvad öfver
löftet, som nu drabbar hans enda barn, sträcker
fadren upp sina händer och blickar förtviflad mot
himmelen. Underskriften är följande:

»Meine Tochter, wie beugest du mich. Richt. 11: 35.»

Taket är, likasom väggarna, betäckt med figurer
och inskrifter. Takbjelkarna äro synliga och prydda
med allehanda blad- och blomstersirater samt brokiga
bandflätor. På deras insidor läsas bibliska kärnspråk
och vishetsreglor, såsom:

»Herr, Gott, du hist unser Zuflucht für und für. Ehe denn die Berge 
worden und die Erde, und die Welt geschaffen worden, hist Du, Gott, 
von Ewigkeit zu Ewigkeit. Lehre uns bedenken dass wir sterben müssen, 
auf dass wir klug werden. Psalm. 90: 2. 12.»

»Meine Kindlein, solches schreibe ich euch auf, dass ihr nicht 
sündiget, &c., 1 Joh. 2: 2.»

»Lieben Kindlein, ich schreibe euch, dass euch die Sünden vergeben 
werden, &c., 1 Joh. 2: 12.»

Och vidare hela verser ur Psaltaren, Johannes
Evangelium och Pauli bref: faderliga råd och moderliga
varningar -- »en hustafla» af gyllene vishet för ung
och gammal!

I taket mellan bjelkarna märkas följande helfigurer:
Frälsaren samt de fyra evangelisterna (bland
hvilka Mattheus och Lukas icke äro illa tecknade)
med deras sinnebilder: engeln, lejonet, oxen
och örnen. Nyssnämda prest- och läroståndets höga
representanter omvexla med figurer, som föreställa
de tre öfriga stånden: en adelsman med sin husfru,
en borgare med sin hustru och en bonde likaledes med
sin. -- Vidare ser man här Fosterlandskärleken under
bilden af den bekante romaren, som på sin stridshäst
frivilligt störtade sig i det rykande jordsvalget;
Lyckans gudinna, på ett bevingadt klot och med
ett segel spändt öfver sitt hufvud; Fredens med en
palmqvist, Kärlekens med en fackla, Höghetens med
en gyllene krona; Troheten och Fåfängligheten såsom
tvenne barn, af hvilka det ena smekes af en hund och
det andra
blåser såpbubblor. Och för öfrigt porträtter i
medaljonger af manlig och qvinlig både ungdom och
ålderdom, samt arabesker af vinrankor, blommor och
frukter. Nära södra väggen är byggnadsåret »1661»
måladt inom en krans, som bäres af tvenne englar.

Såsom erkändt är, dessa målningar röja ingalunda
en mästares hand. Men genom den bibliskt-historiska
samt i allmänhet undervisande och lärorika karakter,
som dessa taflor i förening med bibelspråken,
sinnebilderna och porträtterna obestridligen förlänte
åt en borgares högtidssal, äro de, såsom betecknande
för sin tids lynne och sed, icke utan sin märklighet.

Men ... sedan den konstförfarne målaremästarens
fantasi sålunda sväfvat högt uppe bland idel heliga
bilder, englar, dygder samt bibliska händelser
och tänkespråk, har den på slutet sjunkit ned i
hvardagslifvets prosa. Så målade han vid dörren en
apa med röd mössa, hvit ringkrage och ett skummande
flöjtglas i ena framtassen, liksom bjudande den
inträdande välkommen. På kalkväggen vid spiseln
satte han en tupp, vaksamhetens härold, troligen
till erinran om aktsamhet med elden, och deröfver
målade han en tafla, föreställande en ungersven,
som gångar sig i grönskande lund och leder vid handen
sin käresta. Derunder läses:

»Gleich ist arm
Hellt er doch warm.»

(ehuru arm, håller han dock varm), hvilka ord torde
kunna lämpas både på ungersvennen, som synes katig
och kry, och på den bredvid stående spiseln, som väl
är liten, men djup: båda lofva värma och trefnad. På
ena utsidan af den framskjutande spiselmuren har
han målat en skata, beklagligen utan underskrift, så
att man icke vet, om den skalken till målare dermed
syftat på de möjligen pratsjuka och sqvalleraktiga
Visby-matronornas aftonglam vid vinterbrasan,
eller på något annat. Och på den andra utsidan af
spiselmuren står den lyckligtvis i skuggan obemärkta
bilden af en gumma, som blottat en bakre del af sin
lekamen, och värmer den vid en flammande stockeld. --
Såsom det tyckes, har målaren slutligen tröttnat att,
på beställning, vara sublim och högstämd, och derför
har han i vrårna vid eldstaden gifvit fritt spel åt
sitt i botten muntra lynne.

Dessa sistnämda skalkaktiga fantasier äro
målade på kalkgrund, allt det öfriga på trä, med
oljefärg. Målningen har, enligt tradition inom
Burmeisterska slägten, hvars sista qvinliga ättling
för ett par decennier sedan afled, väl blifvit
omfernissad, men aldrig renoverad, och den är
således något mer än två hundra år gammal. Enligt
tillförlitliga uppgifter hafva härstädes i förra
tider många förmögna familjers trähus haft salar
dekorerade i alldeles samma stil som denna. Numera
är Burmeisterska salen den enda i sitt slag i
Visby. Andra salar och gemak från sexton- och
sjuttonhundratalen hafva haft sina väggar täckta med
gyllenläderstapeter: denna redbara lyx har nästan
allestädes måst vika för en nyare smaks ofta smaklösa
och simpla anordningar.

Ännu återstår det att nämna några ord om Burmeisterska
salens spisel, hvilken, ehuru liten, ingalunda är
arm på sirater. Framför sidopelarne, som uppbära
det med lister och figurer i barock-stil grannt
utpyntade öfverstycket, står å hvar sin sida
en kortväxt, knubbig romersk soldat med sköld
och harnesk, och med ena handen på bröstet --
stinnögda bussar med vågformiga, utåt sirligt kammade
knäfvelbårar. Baserna, hvarpå de stå, äro prydda med
löf och frukter i upphöjdt arbete. På nyssnämda 
öfverstycke, midt öfver spiselöppningen, synes ett
aflångt fält, som å hvardera sidan stödjes af en
bevingad hafsnymf med ringlande delfinstjert. På detta
fält står årtalet »1662» mellan tvenne vapensköldar
i full heraldisk ståt. Den ena, som omfattas af
bokstäfverna H och B (Hans Burmeister), innehåller
den aristokratiske borgarens slägtmärke: en naken
vildman med krans om midjan och med klubba i handen,
uti gyllene fält. Den andra skölden, som omfattas af
bokstäfverna K och B (Karin Burmeister), innehåller,
såsom det höfves en qvinna, en blidare bild, nemligen
en fågel med ett ax i näbben, likaledes på
guldgrund. Öfverst på sidorna af ett med frukt
och blommor prydt fält ligga tvenne morska lejon
med gyllene manar. Dessa af sandsten skurna
spisel-ornamenter prunka till öfverflöd af färger
och guld.

Burmeisterska slägten, som ännu lefver i Lübeck,
Hamburg, Jena och kanske flerestädes, är, såsom
nämdes, utgången i Visby. Men på ett sätt lefver
dock för Gotland namnet qvar, och fortlefver i
ära och välsignelse, nemligen genom ett par, för
medellösa gotländska studenter vid Upsala akademi,
af mantalskommissarien Martin Burmeister (en ättling
af Hans B.) år 1760 stiftade stipendier.

*

Burmeisterska  huset i Visby.
(Teckning af C. S. Hallbeck.)

På nedanstående tafla, som i raska och säkra drag
framställer bilden af Burmeisterska huset, ser man
äfven ett stycke af Strandgatan, som är en af stadens
i historiskt hänseende
märkligare gator, och med hänsyn till bredd och längd
den förnämsta. Vi se der till höger tvenne af dessa
gamla hanseatiska köpmanshus, som fordom vid denna och
andra gator funnits i mängd, men blifvit till största
delen förändrade eller förstörda, så att numera i
hela staden endast tio finnas qvar i sin ursprungliga
yttre form. De äro alla smala och höga, och ligga
vanligen med den smala sidan åt hufvudgatan; deras
gaflar äro spetsiga med trappstegslika afsatser, och
de hafva hvälfda, pelarburna våningar samt i källrarna
rinnande vatten och fiskdammar. Det trappgaflade hus,
som synes längst bort (vanligen kalladt det Dubbeska),
är i sitt slag ett af de
högsta och ansenligaste: dess båda spetsiga gaflar
-- både den mot vester och den mot öster -- hafva
å hvardera sidan sju trappsteg och öfverst en
toppsten. Vid en reparation, som här gjordes för
några år sedan, hittade man uppe på östra gafvelns
spets den kullfallna toppstenen, som bar årtalet
»1234», troligen husets byggnadsår. De forna, rund-
och spetsbågiga fönstren och portarna hafva till
allra största delen blifvit ersatta med nya sådana
i modern stil. Huset har nu, utom källarvåning,
tre våningar och deröfver fyra vindar. -- I tidernas
längd hade detta hus mycket förfallit. Det hade å
vestra gafvelmuren fått ett par högst betänkliga
remnor, som sträckte sig från grunden ända upp till
spetsen. Sedan för vidpass tio år sedan ett hvalf
i det inre plötsligen hade rasat, befarade man, att
ena långsidan skulle gifva sig ut och gafvelmuren
nedramla, och polisen lät till och med för någon tid
afspärra gatan framför huset. Men snart lugnade man
sig, och vid den reparation, som derefter företogs
med den vidlyftiga
byggnaden, blefvo dess yttermurar med åtta
ankarstänger af jern hopskrufvade: »dock lofvar
denna svaga och höga byggnad föga varaktighet,»
har professor Brunius -- man hoppas utan grund -- i
sin »Gotlands konsthistoria» förklarat. Och när på
andra sidan gatan, midt emot den remnade gafveln,
en officer ej längesedan åt sig uppförde ett nytt och
prydligt boningshus, hade samme professor om denne
det skämtsamma infallet, att han var den tappraste
officer i hela svenska armén.

Om de många minnen och sägner, som fäst sig vid denna
gata, förbjuder oss utrymmet att här berätta.

C. J. Bergman.
Små taflor och berättelser ur svenska folklifvet.

Af H. H-g.

II.

Medaljerna.

»Enskiftet - har   gjort   underverk,»  yttrade   en
af våra patrioter på ett landtbruksmöte, »det har framkallat
den enskilda företagsamheten, höjt vår modernäring
jordbruket  och förändrat landets utseende, så att
ingen kan känna igen det.»

Ja, nog har det gjort det. Det kunna vi intyga,
som skola berätta historien om medaljerna.

Om man reser vägen fram mellan Gottby ocho Norrgarns
kyrkor, så passerar man den nu söndersprängda Ås by,
och kan knappt undgå att lägga märke till en stor
rödmålad träbyggning med hvita knutar, som ligger på
en kal backe vid vägen, ett stycke söder om gamla byn.

Det är rusthållaren Per Hanssons utbyggda gård,
ett mästerverk, hvartill enskiftet lagt grundvalen;
men i hvilket egaren efter femton år ännu ej fått
öfvervåningen inredd. Det är mycket vanligt, att
om man icke bygger sig ur husen, så bygger man dem
så stora, att de aldrig bli färdiga; och så står det
granna träslottet från början som en ruin, i hvilken
den dumma fåfängan tittar ut genom de tomma fönstren.

Annorlunda såg här ut i forna tider. Men det är
länge se'n -- ja, så långt tillbaka, att Gustaf IV
bar Sveriges krona, när vår historia begynner.

På den tiden var Per Hanssons kala backe en
skogsdunge, en riktig, liten park af höga tallar
med finputsade stammar, och slingrande gångar
mellan träden. Men gångarna voro icke anlagda
af trädgårdsmästare, utan urgröpta i mosanden af
ett par dussin lifliga barnfötter, hvilkas egare
hade sitt tillhåll i en stuga i skogsbrynet och
emellanåt kommo ut och lekte röfvare och »ta fatt»
bland trädstammarna. Det var derföre gångarna
voro så bugtiga och lediga. Alltsammans var natur;
icke en tillstymmelse till »trädgårdsarkitektur»
eller »parkkonst».

I Norrgarns kyrkobok stod den grå stugan, eller
rättare dess invånare, antecknade under den allmänna
rubriken »Ås egor»; men kallades i dagligt tal för
»Rökens», emedan torpet beboddes af vice korpralen
Rök, hvilken ett oblidt öde beröfvat pliten och gjort
till byskolmästare midt i hans lefnads sommar.

Han hade varit med i Gustaf III:s finska krig
och slagits mot ryssarna vid både Porosalmi och
Parkumäki. Stedingks segrar på dessa ställen voro af
ringa påföljd i det hela. Men Rök miste sin högra arm
i den sistnämda drabbningen; och så fick han afsked
med tapperhetsmedalj och fyra riksdalers pension
om året.

När han kom hem, skulle han hafva någon donation
af roten. Byamännen i Ås utsago åt honom en plats
på den magraste sluttningen i backen, der han, bäst
han gitte, fick skaffa sig tak öfver hufvudet. Det
blef att gå omkring med en lista i socknen, tigga en
stock på ett ställe och ett bräde på ett annat, och
när byggnadsämne sålunda var framskaffadt, med goda
ord och -- bränvin förmå några andra backstugusittare
att vara behjelpliga vid timringen.

Inte gick det fort; men hur det skred, stod stugan
färdig i början af andra sommaren. Dock inte nog
med det; utanför gafvelfönstret stodo äfven ett
halft dussin krusbärsbuskar, som Rök fått af sin
kompanichef, kaptenen på Årsta -- för att ej tala
om en liten »rundal» med pioner och ringblommor,
som invaliden sjelf anlagt framför farstudörren.

Invändigt var allting så nytt och trefligt; men så
hade Rök en hustru, som försökte hålla huset vid
makt. Sjelf hade han, som sagdt är, slagit sig på att
bli skolmästare. Det var förr en sats, som ej tyckes
riktigt vederlagd ännu, att den, som ej passade till
något annat, kunde bli barnuppfostrare. Korpral Rök,
hvilken alltid varit flink att läsa och som med sin
enda arm ej längre kunde vara arbetare, hade knappt
något annat att välja på.

Så satt  han nu vid ändan af stora fällbordet, omgifven
unga   slägtet  från   Ås   by   och  lärde de minsta
att under   det de äldre på egen hand öfvade sig
i katekesen.                            .

Sken så solen in genom fönstren och mor arbetade i
väfstolen, då var det ett lif och en musik i Röks
stuga, så att det hördes ända ned till landsvägen. Ty
det är med de unga som med grönsiskorna, att de höja
rösten, ju mer det bullrar för öronen; och sjelfva
läraren tyckte det gick nästan bättre med läsningen,
när han hörde de taktmessiga slagen i väfstolen. Det
var liksom det gamla »tack, tau!» som han vänjt sig
vid i krigarledet.                     

*

Rök och hans hustrus enda barn, den vackra Stafva
-- hon hette efter kungen förstås -- hade läst sig
fram och fått beröm af prosten, att ha varit den
flinkaste »läsflicka», han någonsin beredt till
nattvardsgång. Korpralen hade varit öfver sig af
förtjusning. Han hade sjelf varit sin dotters lärare,
och prostens goda vitsord tyckte han var en ära,
som återföll på honom sjelf.

Men mor Rök var inte fullt så belåten. Nog var
det roligt, tyckte hon också, att Stafva varit den
bästa, när barnen »läste på gången», och att hon så
redigt och klart svarat på hvarenda fråga, hon fått
af prosten. Men nu kunde det vara nog med läsning,
tyckte gumman. Stafva var snart sjutton år och
kommen till den ålder, att hon borde göra gagn i
verlden. Det skulle i alla fall bli hennes lott,
att tjena hos andra, och då komme hon inte långt
med »historieböckerna» och allt läskram hon lånt i
prestgården och snart kunde utantill.

Från den sidan gumman Rök tog saken, hade hon
nog rätt; ty Stafva var verkligen en ovanlig
företeelse. Såsom barn kunde hon hela timmar sitta i
skogsbacken och lyss på syrsornas musik i ljungen,
eller ligga på marken och se på molnen, huru de
seglade öfver skogstopparna. För öfrigt hade böcker
alltid varit hennes käraste nöje, och hon kunde hålla
tal om det hon läst, så att Rök sjelf, så beläst han
tyckte sig vara, inte kunde begripa »hvar flickungen
tog ord ifrån».

Deremot, hade hon en afgjord motvilja för mors
spolrock, och hennes första väfnadsförsök hade icke
aflupit bättre, än att modren fick nysta upp hela
väfven och varpa hvarenda ända på nytt igen.

Men det var ännu en sak, och den bekymrade mor mer än
allt annat -- att Stafva omtaltes i socknen nära på som
ett underdjur. Den rike må gerna ha sina egenheter;
men den fattige gör klokast i att följa hopen åt.
Detta fick Stafva också höra; att börja med blott
när gumman Rök var vid dåligt humör, sedan oftare
och slutligen så godt som från morgon till afton.

»Du gnatar ihjel flickstackaren,» sade Rök en dag,
när han och hustrun voro på tu man hand, »du ser
ju att Stafva inte blir någon arbetsmenniska,
och hvad tjenar det då till att du pinar henne?»

»Pinar henne? Jag vill att hon skall lära något annat,
än hänga öfver böckerna. Hvad skall det bli af henne,
när vi inte längre äro till?»

»Hon får ta vid, der jag slutar, och lära barnen
läsa. Det är hon skapt till. Hon sköter ju så godt som
ensam skolan redan nu; så jag ibland får slippa utom
knutarna.» 

»Slippa utom knutarna?» Mor Rök brukade,
när hon blef häftig, upprepa motståndarens repliker;
»slippa utom knutarna? Men om det faller henne in att
gifta sig en dag, tor mannen tycka mer om en ärlig
gröt och ett par hela strumpor, än att höra ett tjog
barnungar skrika i öronen.»
»Känner jag Stafva rätt,» sade Rök försonande, »så
tar hon nog makten till sig, om det kommer derhän. I
alla fall springer di inte så lätt bort med en fattig
knekt-dotter. Du kan allt vara lugn i den vägen.»

»I den vägen? Hvad vet du i den vägen? När allt kommer
omkring, tör Stafva vara mycket närmare att gifta sig,
än du tror.»

»Det var tusen par trasor!» sade korpralen och
drog munnen till ett leende, så att näsan gömde
sig i knäfvelborrarna, »då kanske jag blir bjuden
på bröllopet?»

»Bröllop! -- Ja, det kan hända, det.»

»Det var skam till flinta på geväret! Men då säger
jag som det står i visan:

'att kanske jag får veta 
Hvad fästman månde heta'

innan jag med min tomma rockärm skall leda flickan
i brudstol.»

»Det borde du ha sett för länge se'n, om du haft
ögonen med dig. Har du inte varsnat hur Stafva och
Lars Erik talas vid?»

»Okken Lars Erik?»

»Hjelmens Lars Erik, vet jag.»

»Stadsmålaren! Åh f-n; nu begriper jag schäsen med
alla de här granna namnsdagsgratulationerna till
dig och Stafva. Det var således för hennes skull han
har smetat bort färgen. Vet du mor, det är jag lika
nöjd om.»

»Lika nöjd om! Herre min dyre! kasserar du Lars Erik,
som är en så dugtig karl? Hvem vill du flickan ska
ha? Tror du kanske att kapten på Årsta eller magistern
i prestgåln kommer och friar och vill bli måg hos
Rökens? Men du här då alltid haft ditt hufvud för
dig sjelf. Hvad har du emot Lars Erik?»

»Åh, just ingenting. Jag tycker bara att han blifvit
så förb-dt spansker, se'n han var inne i stan det
der året och lärde sig rifva färgen lite bättre än
han gjorde förut.»

»Nå, än se'n då?»

»Ja, och se'n, så säger di, att han hålls dernere vid
Åsbro qvarn och friar till Mjölnar-Svens Johanna. Du
vet, att det inte är mitt folk, som fuskar med omaka
handskar, när det skall vara till parad.»

»Parad, säger du? Tror du inte att Johanna, som är så
god komsams med Stafva, skulle ha talt om alltsammans
för henne, om det varit något allvar med saken?»

»Det tror jag inte. För den enda gång i lifvet,
qvinfolken kunna tiga, är när de tänka gifta sig. Har
du inga bättre bevis, gumma, då håller jag mig vid
hvad jag sagt.»

»Jo, Rök!» sade mor och satte en hemlighetsfull min
på näsan, »det har jag; och det är att Lars Erik bedt
mig bli hans förespråkare hos dig. Du vet att gossen
har god arbetsförtjenst och är skötsam och ordentlig
på alla vis. Kyrkvärdsmor talte om, att han har två
hundra daler insatta hos dem och hundrafemtio hos
Sven Larsson, och ändock skall han ha småfordringar
ute i socknen, sad' hon.»

»Förslår inte!» skrattade korpralen. »Herrskapet
får väl lof att ha båd' köksa och husmamsell, efter
målår-madam inte kan koka en ärlig gröt eller stoppa
ett par strumpor.»

»Låt nu bli att vända allting på tok!» bad
gumman. »Lars Erik frågade om han skulle få lof att
komma hit om söndag.» 

»Ja, om söndag förmiddag -- när jag och Stafva är
åt kyrkan.»

»När du börjar med ditt gyckel, tar det då aldrig
något slut. Du skall väl säga ja eller nej, om karlen
får komma.»

»Låt honom komma i Guds namn!» sade Rök, i det ett
par tårar föllo i mustascherna. »Måtte han bli en
god man åt vår flicka.»

*

Det var det olyckliga året 1808. 

Lars Erik var om
söndagarna, eller eljest när han hade någon  ledig
stund,   en gifven gäst hos Rökens. De gamla
sågo med innerlig glädje de ungas växande böjelse. »De
äro riktigt som herrskapsförlofvade,» försäkrade Rök,
»intet glams, utan aktning och förtroende, som det
bör vara.»

Emellan ett par tallar i skogsbacken hade fästmannen
gjort en sittbänk, en riktig soffa med fotstöd och
dynor af grönskande torf. Här hade de unga sin vanliga
uppehållsplats, när Lars Erik kom på besök. Det
var tystare och lugnare der, än hos far och mor i
stugan. Men vanligen dröjde det ej länge förrän de
fingo se farsgubben med snuggan i mun komma efter
uppför backen. Han tycktes ha svårt att vara skild
från Stafva och njöt riktigt af att få vara vittne
till hennes lycka.

Det vigtiga beslutet var redan fattadt, att Rök och
Lars Erik en dag i följande veckan skulle gå till
prestgården och taga ut lysning, då Lars Erik en
eftermiddag brådskande och orolig tittade in i Röks
stuga och frågade efter Stafva.

Hvarken far eller mor hade sett henne se'n middagen;
men hon satt väl som vanligt på torfbänken i skogen.

Lars Erik skyndade till anvisadt ställe; men stannade
ovilkorligt, då han kom nära intill Stafva och fick
se hennes bleka ansigte. Hon liknade mer en död än en
lefvande och de tunga andetagen tydde på en våldsam
inre strid.

»Hvad i all verlden går åt dig, Stafva?» frågade Lars
Erik med en röst, som dock föreföll litet sväfvande
och osäker.

Den tilltalade förblef stum.

»Är du sjuk? du ser så blek ut,» sade han, i det han
satte sig på gräsbänken och ville fatta hennes hand.

»Ja väl!» svarade Stafva och ryckte tillbaka
handen. »Jag har blifvit stungen af en orm; men ett
odjur, som inte gaf mig döden i ett hugg, utan som
tömmer lifvet droppe för droppe.»

»Nu begriper jag inte hvad du talar,» sade målaren
och sökte ge sin röst så mycken fasthet han kunde.

»Så hör då!» sade den unga flickan och fäste stadigt
sina ögon på honom. »Det var en gång en qvinna,
som skänkte sin tro åt en man. Hon trodde honom, som
barnet tror sin far; och han svor, att intet i verlden
skulle kunna rubba hans trohet. Men mannen var en
bedragare och lofvade detsamma åt en annan, som snart
får med lifstids skam plikta för sin lättrogenhet.»

»Tro mig, jag förstår ett ord af hela den der ramsan,»
sade Lars Erik och försökte vara oförskämd. »Är det
för mig du predikar, ska du väl säga hvad predikan
handlar om, eljest är jag lika klok som förut.»

»Den handlar om dig och -- Johanna vid Åsbro; förstår
du nu?»

En högrödare färg hade Lars Erik aldrig haft i sin
pensel, än den, som göt sig öfver hans ansigte då
han stammande svarade:

»Det skall bevisas med två mans ed vid tinget, för
så länge inte det är gjordt, är mitt nej lika godt
som hennes ja.»

Stafva föll i en konvulsivisk gråt, hvarunder färgen
så småningom vände åter på hennes dödsbleka ansigte.

»Lars Erik!» sade hon, sedan hon något återhemtat sig,
»gör inte skammen och olyckan större än de äro. Mellan
oss är det för alltid slut. Begär lysning med Johanna
i stället för med mig -- och jag skall förlåta dig,
såsom jag hoppas att Gud fader må förlåta mig på den
stora räkenskapsdagen.»

»Hvad säger du, Stafva? Öfverge dig och gifta mig
med Johanna -- det är omöjligt.»

»Så mycket sämre för dig, stackars Lars Erik! Jag
har gifvit dig det bästa råd jag kan, och du må följa
det eller inte. Men nu är det slut mellan oss båda.»

Härmed räckte hon honom sin iskalla hand, och innan
Lars Erik riktigt hunnit fatta sin nya belägenhet,
hade Stafva försvunnit i föräldrarnas stuga.

*

Det var nionde söndagen efter trefaldighet, och aldrig
hade så många lysningar på en gång blifvit afkunnade
i Norrgarns kyrka.
Konungens befallning hade ankommit om upprättandet
af ett landtvärn. Bland »ömmande omständigheter», som
räddade från utskrifningen, var att den konskriberade
var gift. Äkta ståndet blef med ens en asyl, dit
tusentals stormade, utan att fråga efter sättet, huru
de kommo in. Drängar och enkor, pojkar och gummor
skyndade att knyta äktenskapsbandet, och med Hymens
rosenkedjor skydda sig mot krigets farligheter.

Bland de många, hvilkas beslutade förening presten
uppnämde från predikstolen, var äfven embetsmålaren
Lars Erik Hjelm och mjölnardottren Johanna Svensdotter
från Åsbro. Öfverraskningen blef stor, ty alla visste,
att Lars Erik skulle gifta sig med Rökens Stafva;
men steg öfver alla gränser, då predikanten afkunnade
alla tre lysningarna på en gång.

Några dagar derefter fick man veta, att Lars Erik
och Johanna blifvit vigda samma dag det lystes,
och att mannen genast begifvit sig till Stockholm
för att utgå som frivillig i kriget.

*

Sparsamma voro under den följande tiden
underrättelserna, som från stora verlden trängde
ned till den aflägsna landsorten. Men de som
kommo talade om hjeltemod och nederlag, tapperhet
och förödmjukelse, nöd och elände, och slutligen
att landet fått ny konung och att Finland gått
förloradt. Deremot visste ingen att berätta om dem,
som blifvit ryckta ut i kriget, och till sist togs
för gifvet, att de stupat gagnlösa offer på en jord,
som ej längre var Sveriges.

Ett par dagar före julen 1809 hemkommo två
landtvärnister af de sexton som utgått från
Norrgarn. Dessa medförde riktigt nog underrättelse
om de öfriga. Några hade frusit ihjel, ett par
hade drunknat oeh resten dött i fältsjukan. Om
Lars Erik berättade de, att han i en träffning med
ryska skärgårdsflottan blifvit svårt sårad i benet,
aflemnad på en sjukbåt och med några andra blesserade
förd till Stockholm. Der hade han blifvit intagen
på sjukhuset vid Manilla; men då förbandet löstes,
var benet angripet af kallbrand. Amputation företogs;
men det var redan för sent och han dog ett par dagar
derefter. Dagen före hans död uppsöktes han af sin
forna bataljonschef, som på nådig befallning fäste
tapperhetsmedaljen på hans bröst.

Julaftonen på förmiddagen gjorde en af de hemkomna
landtvärnisterna ett besök i Röks stuga. Stafva var
upptagen af några julsysslor i köket, under det gumman
fejade stugan till helgen.

»Gud nåde oss!» sade hon till den inträdande, »du må
tro här ha varit ledsamheter, medan ni varit borta.»

»Jag hör, att korpraln slutat sina dagar.»

»Ja, han vardt så altererter, när Stafva sjuknade
efter det der eländet med Lars Erik, så han hade
ingen helsodag mer. Prosten sad' att det var lungsot;
men jag tror bestämdt att han sörjde sig till döds.»

»Hur är det med Stafva sjelf, då?»

»Tack, som frågar. Hon är gudskelof frisk och
starkare, kan jag säga, än hon nånsin varit. Du må tro
jag hade en tid, när hon och Röken lågo sjuka. Då jag
tänker på't efteråt, så begriper jag inte hur jag stod
ut. Men Herren skänkte väl kraften, kan jag veta.»

»Di säger, att Stafva tagit ett fosterbarn; är det
sanning?»

»Jo, må tro det! När hon började bli bättre, gaf
hon sig ingen ro, förrän vi togo till oss Lars Eriks
och Johannas lilla flicka. Det var en riktig Herrans
skickelse. Modren dog när barnet föddes; och nu är
fadren också död, har jag hört.»

»Jag har just helsningar från honom till er och
Stafva. Jag var hos honom på sjukhuset, när han dog.»

»Hvad säger du? Var du hos Lars Erik i hans dödsstund;
kunde han tala, och sade han någonting om Stafva
och oss?»

»Det sista han sad', var att jag skulle gå till ert,
så fort jag kom hem, och bedja Stafva och er andra
inte vara onda på honom, utan förlåta honom all sorg,
som han dragit öfver ert hus, sad' han.»

»Sad' han det?» snyftade gumman Rök. »Ja, Gud skall
veta, att det var en riktig hjertesorg han gjorde
oss. Men nu är allting glömdt.»

Den främmande bad att få tala några ord enskildt med
Stafva, hvarföre gumman förfogade sig till köket
och Stafva inkom med en liten årsgammal flicka
vid handen. Det var ett litet vackert barn, med
mörka ögon och brunt lockigt hår, -- alldeles som
Lars Eriks, tyckte landtvärnisten. När denne efter
en stund lemnade Röks stuga, höll Stafva ett litet
paket i handen och hennes ansigte strålade af frid
och försoning.

*

Det var tjugo år derefter.

En klar midsommarsol strödde sitt guld öfver det
leende landskapet. Högtidsklädda skaror strömmade på
alla vägar och stigar till Norrgarns kyrka, der det
skulle bli kyrkvigsel och kronbrud.

Under flere veckor hade ingen talt om annat än
bröllopet mellan rike Hans son i Ås och Stafva Röks
fosterdotter. Det var nästan för stor lycka åt Eva
Hjelm, tyckte mången.

»Så tokigt,» anmärkte en, »att brudgummens föräldrar
gör bröllopet; det har en väl aldrig hört talas
om förr.»

»Inte kan en så rik man, som Hans Hansson vilja att
sonen skall ha bröllop i en knektastuga,» genmälte
en annan.

»Men Stafva hade nog haft råd att göra bröllopet
sjelf; hon lär vara just förmögen på sin skola.»

»Måtte väl det,» sade en tredje. »Hon
har skänkt kyrkan en ny brudkrona, som
Eva skall bära i dag för första gången.»

I detsamma anlände brudstassen från Ås med musik
och förridare.           

Allas ögon vände sig mot bruden, der hon åkte i
prestgårdskalesch vid sidan af sin fostermor;
och något hvar erkände att vackrare brud kunde man
svårligen få se.

Öfver de mörka lockarna, bland blommor och grönt,
glänste en ny krona af förgyldt silfver, framtill
prydd med tvenne runda gyllene smycken. Det var gubben
Röks och Lars Eriks tapperhetsmedaljer, hvilka Stafva
låtit insätta bland kronans bladverk, och som nu bäras
af alla kronbrudar i Norrgarn på deras bröllopsdag.


Hotellgrannarne.

Teckning af Sylvia.

(Forts. och slut från föreg. häfte, sid. 127.)

Hon tystnade,  och lekte   fortfarande med parasollen
i sanden, utan att kasta en blick på mig.

»Jag   tror   nu,»   började   hon   åter,   »att ni skall
vara   rätt   nöjd   öfver   att   bli   qvitt   det
der   broderskapet och ...»

»En   sångerska,   skulle jag tro,  är dock alltid ett
strå hvassare   än   ett   dumhufvud,   som   blifvit
kuggad i studentexamen!»

Hon log och såg på mig. »En sångerska,» sade hon,
»det der låter verkligen vackert, och till en början
inbillade jag mig också vara det och kände mig mycket
lycklig. Men snart började vissa tvifvel uppstå hos
mig, huruvida jag verkligen skulle förvärfva den
ära och namnkunnighet, man förespått mig. Jag fick
nemligen icke mera penningar af herr Gerardi än
att jag nätt och jemt kunde bestrida mina dagliga
utgifter. Det var hufvudsakligen med den rikedom,
jag skulle
förvärfva, som jag hoppats blidka min far, och jag
hade ofta öfvertänkt huru jag skulle komma och säga
åt honom: 'jag har köpt oss en stor egendom för de
penningar, jag sjungit tillhopa,' då jag fann helt
naturligt, att han skulle förlåta det egenmäktiga steg
jag tagit; men dessa behagliga bländverk voro, sedan
jag sex månader vistats vid Bandolinska sällskapet
fullkomligt skingrade. Deremot hade tanken att jag
handlat orätt börjat få insteg hos mig, på samma gång
jag insåg att det sällskap, hvari jag kommit, icke var
bland de bästa. Att återvända till det gamla hemmet
och till dess inskränkta krets och enformiga göromål,
började få alltmera lockelse för mig; men på hvad sätt
skulle detta kunna ske? Dag efter dag grubblade jag
derpå, utan att finna sättet för detta närmande. Så
förgingo tvenne år, då signor Gerardi började förfölja
mig med sina narraktiga kärleksförklaringar. Ur stånd
att längre fördraga detta lif, skref jag till min
far, förtrodde honom allt och talade om min djupa
ånger. På detta bref fick jag helt kort det svar,
att han hvarken ville höra af eller se mig vidare,
att han ansåg mig som död och att han rent ut också
önskade mig vara det. Jag vet inte hvilka mörka
tankar skulle fått insteg i min själ, om inte vid
samma tid ett nytt intresse plötsligt helt och hållet
fängslat mig.»

Åter gjorde hon en liten kort paus, händerna lågo
stilla i hennes knä och de blå ögonen blickade
drömmande framför sig.

»Vi hade alltid om aftnarna en talrik publik,» fortfor
hon, »och bland dem, som då oftast brukade infinna
sig, var också den man, för hvilken jag nyss utgaf
er vara min bror. Genom att samtala med och se honom
väcktes hos mig ny kärlek till det lif, jag nästan
varit färdig att bortkasta. I hans närvaro tyckte jag
mig uteslutande sjunga för honom, då han var borta
saknade jag honom, och då han en qväll sade att jag
var honom kär, tyckte jag mig vara den lyckligaste
varelse på jorden. Jag tänkte inte på att han var rik
och af hög börd, jag tänkte inte på att jag var fattig
och ringa; när han bad mig emottaga ett hem, der
jag skulle vara, tills vi kunde bli förenade, mottog
jag det med tacksamhet och glädje. Men solen skiner
inte alltid, och hvad verlden tänker om en stackars
sångerska af min klass, det blef mig klart en dag,
då jag fick besök af en äldre dam, som sade sig vara
Sten Lillies mor. Af det samtal, jag hade med henne,
må vara er nog veta, att jag fann det intet annat val
återstod för mig än att bryta förbindelsen med hennes
son. Till Bertha Doug, som var slägt med den familj,
i hvilken jag var inackorderad, förtrodde jag mig
helt och hållet, och då hon just stod i begrepp att
resa öfver till en i Sverige boende bror, följde jag
henne, sedan jag qvarlemnat några rader om orsaken
till mitt handlingssätt.»

»Och så sökte han upp er,» inföll jag.

»Jag mötte honom i dag på samma gata, der jag
bor. Hvad jag sade honom, vet jag inte rätt ... att
undfly honom, det var allt hvad jag ville, och för
att få denna sak klar mellan oss, lofvade jag möta
honom här ... och nu ha vi sagt hvarandra farväl
för alltid.»

Hon talade fort och afbrutet; det plågade henne
synbarligen att afhandla detta ämne.

»Och nu kommer jag till den tjenst, jag vill be er
om. Gå till min far, bönfall att jag må få återvända
till honom. Säg, att jag i hans hem är skyddad för
en stor fara ... en fara, som skulle kunna draga
skam och vanära öfver mig. Säg, att jag flytt undan
den, men att jag icke känner mig lugn förrän jag är
under hans tak, och att jag inte är ovärdig att träda
under detsamma.»

Hon tryckte näsduken för ögonen och efter en till
hälften qväfd snyftning fortfor hon: »Jag har
flere gånger varit på väg till mitt gamla hem,
men har saknat mod ... och för resten, att komma
så oförberedt ...»

»Vill ni ge mig er fars adress,» sade jag, »så beger
jag mig direkte till honom.»

Krampaktigt tryckte hon ett ögonblick min hand. »Gud
välsigne er för er godhet!» hviskade hon.

I nästa minut var jag på väg till Haga, sedan vi
öfverenskommit att hon på Stadt Hamburg skulle
invänta utgången af min beskickning.

Att jag icke var född till diplomat kände jag
emellertid tydligt, således var det icke utan en
viss oro, jag inträdde i skomakaremästaren Jansons
butik. Till en början beställde jag mig ett par
stöflar, sedan ett par promenadskor och derefter
ett par galoscher. Det var en barsk och fåordig
gubbe, hennes far, och när jag kom till galoscherna,
fäste han sina glanslösa ögon på mig. Anfäkta, det
kändes alldeles som om han kunnat se tvärt igenom
mig! »Galoscher,» upprepade jag, »men egentligen är
jag hitkommen för att tala med er om ...»

»Om?» upprepade han.

»Om er ... om ett par ridstöflar ...»

»Här har jag i skåpet ett par, som jag tror skall
passa er.»

»De äro små som ... som till ett fruntimmer,»
anmärkte jag och tillade brådskande: »A propos
fruntimmer, så kan jag helsa er från ett sådant. Kan
ni gissa från hvem?» frågade jag, förtjust att ha
hunnit så långt.

»Nej,» svarade han tvärt, i det han ännu en gång fäste
sina blickar på mig, förmodligen i akt och mening att
utforska om jag väl hade alla mina sinnen i behåll.

»Jo, från er dotter.»

»Jag har ingen sådan!» svarade han kort och utan att
en min ändrades i hans ansigte.

Sedan isen nu en gång var bruten, framförde jag den
helsning, som var sänd genom mig.

»En kringstrykande gatsångerska! Och tala om att vara
värdig träda under mitt tak! En förtappad varelse,
som man med skäl skall peka finger åt ... Och komma
till mig! Aldrig! Har jag icke svarat henne, att
jag anser henne vara död ... att jag aldrig vill
veta af henne mera!» Han hade, då han sade detta,
icke höjt sin röst högre än vanligt, och hans ansigte
förblef lugnt och oförändradt.

»Var det endast för att tala om denna varelse, som ni
kommit hit, så kan ni gå; ni har nu hört mitt svar,»
återtog han, pekande på dörren.

»Jag går icke härifrån,» svarade jag, tagande plats
på en stol och bemödande mig att visa samma köld och
lugn som han, »icke förrän jag fått ett annat svar.»

»Då får ni vänta.»

»Jag har god tid, när det gäller ett godt ändamål.»

Derpå började jag så bevekande som möjligt andraga
ursäkter för dottrens handlingssätt, talande om hennes
håg att se verlden och att det ju ej heller skadat
att hon genom bittra erfarenheter lärt sig inse,
att hemmets skydd just var det säkraste och bästa.

»En kafésångerska!» var hela hans svar. »En förtappad,
förlorad varelse!»

Hastigt slående in på de talesätt, som jag visste
mest skulle behaga honom, började jag göra jemförelser
mellan hans dotter och den »förlorade sonen».

»Men det är stor skilnad dem emellan, eller kanske
ni vill påstå, att det står skrifvet, att han också
sjungit på kaféer?»

»Ja,» svarade jag med ett leende öfver den dumma
envishet, hvarmed han fasthöll sig vid det sätt,
hvarpå dottren förtjenat sitt dagliga bröd; »ja,
jag vågar till och med påstå, att han kanske gjort
det på mycket sämre ställen.»

»Tror ni det?» svarade han, synbarligen lättad.

Jag bad honom komma ihåg, huru denne sagt: »min faders
legodrängar hafva bröd nog, och jag förgås här af
hunger»; jag talade om de fördömdas förfärliga qval
och om brinnande svafvelsjöar, i hvilka han kanske
skulle utstöta dottren, om han nu vägrade mottaga
henne, och om det ansvar, han härigenom skulle ådraga
sig sjelf; jag ordade om det andliga högmod, hvilket
rest denna mur mellan dem, och jag besvor honom
rifva ner den innan det var för sent; jag erinrade om
försoningsläran och den ljufliga frid i sina själar,
som dess efterföljare finna. Jag vet knappast hvad
jag än mera sade eller hvar jag fick orden ifrån,
men under det jag talade mig hes och varm, hade
jag den hemliga förnöjelsen att se, huru den gamle
mannens hufvud lutade sig allt djupare framåt tills
han slutligen dolde ansigtet i sina händer, då jag
bad honom betänka hvad hans hustru, om hon lefvat,
skulle sagt, i fall deras dotter, ångrande sitt
obetänksamma handlingssätt, återkommit, bönfallande
om deras förlåtelse.

»Bed henne komma då!» frampustade han.

»För resten har hon ingenting ondt gjort,» sade jag,
»ingenting, som ni behöfver blygas för. Att hon
lemnade er var er egen skull, tänk blott på huru
glädjelös hennes barndom försvann.»

»Det var för hennes eget bästa, och jag sökte alltid
uppfostra henne så att jag skulle kunna ansvara
derför, både inför Gud och menniskor. Ack ja, hvad
skola inte nu menniskorna säga öfver att Ingeborg
kommer igen.»

»Ge dem så många som ...» inföll jag otåligt,
men afbröt lyckligtvis satsen, då det rann mig i
sinnet att jag med några obetänksamma ord kunde
tillintetgöra gubbens nu visade beredvillighet; »ge
dem, som fråga efter Ingeborg, ingen vidare upplysning
om henne. Hvad rör oss för resten menniskors omdöme,
blott vi uppfylla vår pligt?»

»Jag har alltid uppfyllt den och har icke det ringaste
att förebrå mig,» afbröt han.

»Det är ett herrligt medvetande,» svarade jag och
rusade på dörren, under det han försäkrade att
också jag skulle kunna nå denna saliga visshet, om
jag blott icke förstockade mitt hjerta för Herrans
väckelser.

Några minuter derefter var jag hos Ingeborg. På samma
gång jag för henne förkunnade fadrens tillåtelse
att återvända, framkastade jag, huruvida detta hem
verkligen vore det lämpligaste hon kunde välja.

»Ack,» svarade hon, »jag har erfarit sanningen af det
gamla rönet, att 'hemma är bäst'. Jag behöfver lugn
och jag längtar just efter dagar, som komma att gå
i enformig kretsgång; på detta sätt hoppas jag finna
glömska af det förflutna ... ja, jag skall börja ett
nytt lif, och min far skall bli nöjd!»

I en vagn nedpackade vi nu hennes koffertar och på
samma gång den körde ifrån hotellet förlorade jag
min granne i N:o 7.

Under de få dagar, jag ännu uppehöll mig i Göteborg,
besökte jag henne en gång. Vi möttes som gamla vänner
och gingo fram och tillbaka på den enda och trånga
gångstig, som fanns i trädgårdstäppan bakom fadrens
hus. Icke ett ord nämde jag om det intresse, som jag
alltmera fäst vid henne, ej heller ett ord om hennes
förflutna lif; blott om framtiden talade vi mycket,
den framtid nemligen, som hon motsåg i sin faders hus.

»Jag är nöjd och lycklig,» sade hon bland annat,
»min far har alltid haft mig kär, och att jag icke
vetat det förrän nu, har varit mitt eget fel. Ser ni,
han har små egenheter, som jag icke förstått mig på
att ha undseende med.»

Då  jag   kort   derpå sade henne farväl, räckte hon
mig sina båda händer och bad att, om jag någon gång
återkomme    till staden, jag icke skulle glömma bort
dem. 

Under den följande vintern fann jag
oupphörligen än den
ena, än den andra angelägenheten, som nödsakade mig
att göra resor till Göteborg. Med dessa förevändningar
spelade jag ordentligt komedi med mig sjelf, ty icke
en enda gång tänkte jag klart: mina resor ske derför
att jag måste återse Ingeborg.

Vid dessa besök fann jag henne ofta upphettad vid
spiseln eller sjungande vid sin söm, alltid med
leende ansigte, huru knarrig än den gamle fadren
visade sig; och då hon lyckades jemna bort några
rynkor på hans panna, huru strålade icke hennes ögon!

Så kom våren. Det var en herrlig dag, då jag
oförmodadt inträdde till henne i den lilla
trädgården. Hon satt på gräsmattan, bredvid några
utslagna vårblommor. Solen sken skarpt öfver hennes
blonda hår och ljusa klädning, der
hon satt lutad öfver blommorna. Jag tyckte att hon såg
sorgsen ut, och i leendet, hvarmed hon helsade mig,
låg ännu något qvar deraf.

»Det var länge sedan jag såg er,» började hon, »då
ni är borta, käns det tomt.»

Jag vet inte huru det kom till, men jag kunde icke
få öfver mina läppar ens ett enkelt »tack», då jag
så tog plats bredvid henne.

»Är ni ledsen?» frågade hon.

Jag hade visst icke tänkt, att jag vid det tillfället
skulle vidröra de känslor, jag hyste för henne;
men orden kommo fram, utan att jag rätt visste huru,
och jag sade att fastän jag alltför väl kände, att
hennes tycke funnit ett annat föremål, så hade jag
likväl fäst mig vid henne, utan hopp att vinna ett
gensvar. Jag såg egentligen icke, hvartill denna
bekännelse kunde gagna någondera af oss, men orden
voro nu en gång sagda.

Ett ögonblicks tystnad hade inträdt; hon rodnade,
hennes ögon fylldes af tårar, hennes läppar darrade.

»Hvad skall jag väl svara?» sade hon. »När jag icke
egde en enda vän i verlden, så räckte ni mig en
räddande hand, och jag kan icke, nej, jag kan icke
nu skjuta den bort. O, förakta mig icke!»

»Förakta!» upprepade jag. »Jag har älskat er från
första stund, jag såg er. Ni kan gifta er med mig,
göra mig till er vän, hvad ni vill ... allt beror
blott på er. Kan ni fästa er vid mig, Ingeborg? Skall
jag tala vid er far?»

»Gör som ni vill!» svarade hon och dolde ansigtet
i sina händer. Jag har varit ett oförståndigt barn,
som kastat mig i frestelser ... o, att ni likväl
icke tänkte illa om mig, utan verkligen vill ha mig
till hustru!»

»Stackars, älskade barn!» Jag kysste hennes panna och
händer samt frågade ännu en gång: »Kan du då fästa
dig vid mig?»

»Jag har tänkt på dig som på en bror, Julius,
alltsedan vårt första samtal. Huru underligt!»

»Som en bror?» upprepade jag litet misslynt.

»Och som min bäste vän.»

Jag teg. Det var oförnöjsamt att jag fordrade mera,
jag visste ju att hon älskat en annan. Skulle hon
glömma honom? Jag hade ej mod att fråga vidare.

»Att din mor är död, Julius, det vet jag; men har du
ingen nära slägting eller andra anhöriga, som kunna
misstycka ätt du väljer en så ringa flicka som jag
till hustru?»

Hon såg oroligt upp till mig, säkerligen tänkande på
sin f. d. tillämnade svärmor. Hvad denna oro gladde
mig! Hon var då rädd, att någon störande skulle kunna
träda emellan oss.

»Ingen, min älskling,» svarade jag och lade hennes
arm under min. På detta sätt presenterade vi oss för
hennes far.

Då han uttalat sin välsignelse öfver oss, såg jag
för första gången ett leende sväfva öfver hans läppar.

»Herre, nu kan din tjenare fara i frid,» sade han,
»nu vet jag att Ingeborg icke mera skall löpa omkring
lik ett villande får. Det har icke funnits en qväll
sedan hon återvändt, som jag icke tänkt: I morgon
är hon kanske borta.»

»Åh, pappa!» sade Ingeborg och smög sig intill honom.

»Tror du jag icke vet, att jag har intet, hvarmed
jag kan binda dig fast? Men nu är du bunden. Och så,
barn, tänken nu också sedan på mina ord: 'Låt inte
ert rike vara af denna verlden.'»

»Vi skola lefva alldeles som i himlen!»

Detta mitt svar ådrog mig en lång föreläsning om
det syndfulla i ett dylikt yttrande och om tungans
rätta bruk. Jag hörde tåligt på honom, under det jag
blickade ut i den lilla trädgården, der Ingeborg åter
intagit sin plats bland blommorna, men denna gång med
händerna hvilande i sitt knä, eller stödjande det
drömmande hufvudet. Hvarmed sysselsatte sig hennes
tankar? Så fort hennes far gjorde en lämplig paus i
sitt tal, smög jag mig ut till henne. Jag fann henne
med upphettadt ansigte och badande i tårar.
»O, förlåt mig, Julius!»» bad hon och räckte mig
handen. »Det fins ingenting så svårt, som att känna
sig sjelf,» tillade hon, »det förekommer mig alldeles
som om jag icke handlat rätt mot någondera af oss. Du
är rik, du står långt öfver mig; men det är ändå icke
detta, som mest oroar mig; det är ...»

»Min älskling, det är?»

»Det är derföre att jag icke är nog tacksam, icke
älskar dig som jag borde.»

Vi sutto tysta bredvid hvarandra. En skugga hade
fallit öfver min solljusa lycka.

»Det har varit mig,» sade hon slutligen, »som om
jag vakat en lång natt, och då du talade till mig
om kärlek, var det som om jag plötsligen sett en
morgonrodnad lysa vid horisonten; men skimret är
nu borta, Julius, och hvart jag vänder mig, ser jag
ingen klarhet. Det skall nog bli bättre, om du blott
vill ha tålamod. Jag har dig mycket kär.»

Hennes ord och tonen hvarmed de sades lugnade mitt
upprörda sinne.

»Att du icke genast kan glömma hvad som varit,
förvånar mig icke,» svarade jag; »motsatsen skulle
kanske snarare gjort det.»

Hon log svagt.

»Du är så god, du får icke börja med att skämma bort
mig. Den ångest jag nyss kände kom säkerligen deraf,
att jag förut aldrig tänkt på möjligheten af det som
nu skett.»

»Det fins icke mellan oss något annat band än det
du sjelf håller i dina händer, Ingeborg, du kan
lösa eller knyta det fastare, huru du vill; bevare
mig Gud från att lägga något tvång på dina tankar
och känslor.»

»Det är mig nästan som om jag mera skulle tycka om i
fall du icke lemnade mig denna obegränsade frihet,»
svarade hon, fattande min arm, hvarefter vi började
vandra fram och tillbaka öfver den lilla gräsbevuxna
trekant, man inhägnat till en trädgårdstäppa och i
hvars midt ett körsbärsträd stod i blom.

Det var en lycklig timme, hvarje spår af tårar
hade försvunnit från hennes ansigte, och hon hörde
leende på, då jag berättade om Barseholm, och huru
vi der skulle inrätta oss.

Men följande dag hade det lilla mjeltsjuka draget
kring hennes mun återkommit, detta sorgsna uttryck,
som jag genast märkt, då jag dagen förut fann
Ingeborg i trädgården. Jag kände henne så väl,
att jag intinktmessigt anade hvad som rörde sig
inom henne. Ja, ju mera hon sökte lösslita sig från
sina minnen, desto mera fäste hon sig vid dem. Icke
en enda gång under den månad, jag qvarstannade i
hennes närhet, bad jag henne bestämma dagen för vårt
bröllop, det var ingen lämplig tidpunkt att tala med
henne derom. Men med alla sina tvifvel, all sin oro,
var detta dock en skön tid! Jag kommer så väl ihåg en
eftermiddag, fönstren stodo öppna, bullret från staden
trängde då och då doft in till oss, och med ljudet
från de rullande vagnarna blandade sig tonerna från
ett positiv. Ingeborg satt vid fönstret och i hennes
ord till mig förrådde sig en viss ömhet. Mina blickar
följde alla hennes rörelser. Hvilket behag låg det
ej i dem! En drottnings mantel faller icke i skönare
veck än den enkla, blå klädningen som omslöt hennes
lif, och en furstinna kunde icke bära sitt hufvud
med mera ädelt behag än hon. Det var en berusande
atmosfer omkring oss, och hennes tal föreföll mig
likt en svag, ljuf musik, som vaggade mig till ro --
som gungade mig in i en vacker dröm, i hvilken hon
och jag voro hufvudfigurerna, omsvärmade af kupidoner
och rosenskyar.

En bukett blåsippor, inslungad genom fönstret, föll då
till Ingeborgs fötter. Jag reste mig upp och blickade
ut, allt hvad jag såg var blott en trasig pojke med
glänsande hvita tänder, som skrattande ropade: »Den
föll på pricken, just der den skulle falla!»

Jag lutade mig ner, tog upp buketten och lemnade
den åt Ingeborg, i det jag brydde henne för den
lilla trasiga
adoratören. Positivet ljöd ännu, flugorna seglade som
förut in och ut i solskenet och vi fortforo att sitta
vid hvarandras sida; men den underbara stämningen
var förbi och jag hade förlorat förmågan att drömma.

Följande qväll fann jag Ingeborg i trädgården. Jag
skall aldrig glömma den bild, jag då såg -- solens
rödaktiga belysning och i detta transparenta sken
hennes ansigte darrande af en onämnbar lycksalighet.

Hon kom mig icke till mötes så som hon brukade, hon
vände ifrån mig sina strålande blickar och hviskade:
»Gud, hvad jag är olycklig, Julius!»

»En olycka som småler är väl icke så farlig.»

»Ack, hvad skall du tänka om mig! Du har varit så god,
du har valt mig till din hustru, fastän en annan ansåg
att ... ansåg att hans mor hade rätt, då hon fann mig
vara för ringa för att bli kallad dotter ... och ...»

»Lugna dig min älskade, låt oss sätta oss här.»

Och vi satte oss på bänken utmed förstugutrappan, der
vi båda knappast hade plats, och jag höll hennes hand
i det jag frågade: »Säg, hvad har händt, Ingeborg?»

»Händt?» upprepade hon och vände sitt rodnande
ansigte emot mig. Huru lycklig hon tycktes känna
sig! Än rodnade hon, än blef hon åter blek; än
strålade hennes ögon, än skymdes de af tårar; hon
försökte tala, men inga ord kommo öfver hennes läppar.

»Säg, hvad är det, min älskade?» Också jag hade
svårighet för att tala, och en bäfvan låg tung öfver
min själ.

»Sten har varit här ... blåsipporna voro från
honom ... då du var gången i går qväll, kom den der
lilla gossen, du såg, med en biljett.»

»Sten?» eftersade jag som i en dröm.

»Ja, han som, du vet ...»

»Ja, jag vet ... och nu?»

»Han vet huru allt varit emellan oss, från det
minsta till det största, och han vill ... Ack, tänk
icke alltför illa om mig! Julius, jag kan icke bära
det! Du är så god, och du skall kanske förlåta! Han
kan icke lefva utan mig ... hans mor är död, han har
bedt mig blifva hans hustru ... han har bedt mig,
att jag skall be dig derom ... vårt bröllop skall stå
här hos min far. O, jag blygs att på det här sättet
handla mot dig ... men om jag gifter mig med dig och
älskade en annan ... o, vi skulle icke bli lyckliga
någondera af oss ... tror du inte? Jag har uppfört
mig skamligt och ovärdigt, och jag lider, lider mera
än jag kan säga öfver att på detta sätt... O, se
på mig, säg att om du icke nu genast, så kanske dock
i en framtid, skall förlåta! Han älskar mig, han kan
icke lefva utan mig, och jag skall bli hans hustru!»

»Blif det då, Ingeborg, och blif lycklig!»

»Nej, tala icke så här mildt till mig! Säg några
hårda ord! Jag kommer aldrig att förlåta mig sjelf!»

»Min älskade, gaf jag dig icke rättighet att handla
mot mig så som dig bäst syntes? Har jag icke alltid
sagt dig, att det band, som förenade oss, stod dig
fritt att knyta eller lösa? Det är nu löst... Anse
mig alltid som din bästa vän ... farväl!»

Jag skyndade utom de små grindarna. Hon ropade mig
tillbaka, slöt mig hårdt i sina armar och kastade
sig derpå snyftande ner på gräsmattan. Då jag vände
mig ifrån henne, syntes mig allt i kaos och mörker.

*

Julius Wilson tystnade, elden i hans cigarr hade
slocknat och våra punschglas stodo nästan orörda.

»Skål,» sade jag, »och glömska åt det framfarna! Nu
vet jag huru det vidare gick: du reste direkte hem
till dig, gick en tid glåmig och utan matlust omkring,
tills du en vacker dag såg en annan tärna, som i ditt
tycke snart blef lika intagande som ...»

»Min vän, du har blott hört första delen af min
berättelse... En roman, som icke är minst i två
eller tre delar, duger ej, och nu således till andra
delen! Jaja, blif icke förskräckt, jag lofvar den
skall bli kort.»

*
II.

Du misstog dig, jag lemnade icke genast Göteborg,
fast du nog kan ha rätt i att jag bar mig åt som en
kärlekssjuk tok. Hela dagar kunde jag vandra omkring i
närheten af det lilla boningshus, der jag på en gång
varit så lycklig och så olycklig; denna jordfläck,
der mina känslor gått från hemlig tillbedjan till
sällhet, från sällhet till tvifvel och så utföre
och utföre tills jag nådde den gränslösa hopplöshet,
som jagade mig omkring, utan rast eller ro.

En gång återsåg jag henne, det var den dag hon skulle
stå brud. Hon stod vid det öppna fönstret och skådade
tankfullt ut och bort i fjerran, bort öfver verlden
omkring henne. Måtte hon alltid se den lika solljus
som då!

Med denna önskan aflägsnade jag mig. Jag vågar knappt
omtala huru mycket jag drack denna qväll, utan att
bli berusad: vinet verkade på mig som vatten.

De nygifta voro borta, och platsen, der jag
irrat omkring, hade förlorat för mig hela sin
dragningskraft, och så bar det hemåt. Jag hade alltid
mod att visa verlden ett gladt ansigte; min sorg
behöll jag för mig sjelf. En och annan gång skref
Ingeborg till mig; hon talade aldrig om sin husliga
lycka utan blott om den godhet, hon påstod att jag
visat henne. Stackars barn, säkert ville hon icke
skildra sin sällhet för att ej smärta mig; men jag
var glad öfver den och nöjd öfver att veta henne vara
på en plats, som var henne värdig.

Så förgingo några år. Jag började att utan
hjertklappning tänka på henne, jag föreställde mig
att hon blott var en kär vän, men en vän, som jag
längtade att återse och som jag kunde återse utan
att störa min frid.

Följden häraf var att jag en dag fann mig vara i
Köpenhamn och i Ingeborgs förmak, väntande att få
återse henne. Huru underligt att så vänta! När hon
inträdde, ilade hon mig till mötes och slöt min hand
mellan båda sina. Ingen af oss sade ett ord. Jag vet
icke rätt huru lång tid som förgick innan någondera af
oss började tala. Det var jag som slutligen yttrade
något om min resa. Huru vacker var hon icke! Hvilken
mildhet det låg öfver hennes ansigte, hvilket behag i
hennes minsta rörelser! Utan hjertklappning! Min vän,
jag fruktar att jag med tomma förevändningar narrat
mig sjelf till denna resa, liksom fordom då jag för
hennes skull reste mellan Barseholm och Göteborg. Hon
talade om sin man, sade att det säkerligen skulle
glädja honom att se mig, ja, jag vet icke rätt
mera hvad hon sade; men jag vet att jag aflägsnade
mig med föresats att aldrig mer träda öfver hennes
tröskel. Dock, följande dagen öfverträdde jag den
redan ånyo. Hvad ondt, frågade jag mig, ligger väl uti
att fröjdas af hennes åsyn och att tala om förgångna
stunder? Jag höll mig uteslutande vid den tid, då hon
ännu var boende i rummet N:o 7 på Stadt Hamburg, någon
annan tid berörde jag icke, jag skulle då ej kunnat
fatta hennes hand, ty jag skulle brunnit som eld. Ja,
denna flicka i N:o 7, huru dyrbar hade hon icke varit
mig allt från den första stund jag såg henne!

Månne hon genomskådade mina känslor? Hon rodnade
hvarje gång jag inträdde, och hon var icke så glad
och obesvärad mot mig som förr; i synnerhet iakttog
hon en viss stelhet, då vi voro på tu man hand, och
detta voro vi ofta. Hennes man ... du får ursäkta
att jag nästan icke nämt ett ord om honom, och jag
gör det nu blott för att du skall få en någorlunda
klar bild af situationen ... hennes man lemnade oss
ofta. Ingeborg syntes van dervid; jag kunde märka
det derutaf, att hon visade en barnslig glädje,
ja, nästan öfverraskning, en ifver att få betjena
honom och göra hans afton så angenäm som möjligt,
då han någongång sade sig vilja supera i hemmet. Ofta
undrade jag huru det kunde vara honom möjligt att gå
ifrån henne, och när han någongång drog upp sin klocka
och sade: »Nej, vid den här tiden hade jag redan bort
vara borta!» så följde mina ögon icke utan förvåning
detta hans aflägsnande. En afton hade han bjudit mig
till sig. Jag trädde in i salen, der ljusen fläktade
i kronan, medan natten strömmade in genom de öppna
fönstren. Vid ett af dem fann jag Ingeborg sittande.

»Mötte du icke Sten?» sade hon, »det är icke en half
minut sedan han gick. Han trodde du icke skulle komma,
efter du dröjde.»

I hennes röst låg en förebråelse, en förebråelse
emot mig, som genom mitt dröjsmål förorsakat hans
aflägsnande. Hela qvällen var hon fåordig och
förströdd och blickade ofta med dröjande ögon på
stjernorna. Då jag såg henne sitta så, uppstod hos
mig för första gången ett tvifvel om de båda makarnas
husliga lycka, och föreställningen att Ingeborg kände
sig försummad af sin man och led deraf, trängde sig på
mig. Var detta det lif af sällhet hon drömt? Stackars
qvinna, hon satt der så tankspridd och fåordig,
kanske otålig öfver att icke bli lemnad ensam med
sig sjelf och sin smärta. Jag gissade rätt, ty när
jag fattade min hatt, log hon och sade:

»Jag vill icke be dig stanna, ty jag är vid tråkigt
lynne i qväll, Julius; när jag har hufvudvärk, är
jag ibland så här ... kom i morgon, jag lofvar då
att vara riktigt kry.»

Att på det noggrannaste observera Sten Lillies
beteende blef efter detta ögonblick min oupphörliga
sysselsättning under de dagar jag ännu stannade qvar.

Han var en lyckans förklarade gunstling, med
fördelaktigt utseende, qvick, rik och i en ansedd
samhällsställning. Jag såg honom en gång på en större
bjudning i hans eget hem; han var en uppmärksam
värd, hade ögon för allt, för servering och gäster,
öfverlemnade sig helt och hållet åt nöjet med en
outtömlig lefnadslust, och såg utomordentligt bra
ut, medan han gjorde ett vackert ungt fruntimmer sin
kur. Jag hörde honom säga henne de charmantaste saker,
under det han stod vid Ingeborgs sida, icke aktande på
det drag af trötthet eller missmod, som låg utbredt
öfver hennes bleka ansigte. Rum ur rum följde jag
honom så, och mätte hans fel lika noggrannt, som han
skulle gjort med mina, om han ansett dem värda en
sådan uppmärksamhet.

Älskade han då icke längre Ingeborg? På hemvägen,
ensam med mig sjelf, gjorde jag gång på gång denna
fråga. Under nattens stillhet ransakade jag mitt inre
och förstod att jag måste bort, måste lemna Ingeborg,
för att icke handla lågt och oädelt, för att icke
söka innästla mig i hennes hjerta under den smärta
och tomhet, som för närvarande säkert herrskade i
detsamma. Redan följande dagen sade jag henne farväl.

»Jag skall sakna dig mycket,» försäkrade hon då jag
gick. »Du har alltid varit god och snäll mot mig,
men jag tror mig aldrig förr ha förstått att sätta
så högt värde på dig som jag bort, och det är med
glädje jag skall minnas dig och din vänskap.»

Återkommmen till Barseholm, förde jag ett mycket
verksamt och rörligt lif. En och annan gång hörde
jag nyheter från Ingeborg, hennes egna bref voro
alltid mycket korta och nästan innehållslösa, och
att jag för min del aldrig berörde hennes husliga
förhållanden, kan du väl förstå. Men de nyheter jag
från andra håll inhemtade om henne, voro icke särdeles
tillfredsställande. Att hennes man spelade med passion
och att han med små kurtiser utom hus sökte döda den
långsamt framskridande tiden, voro rykten, som då och
då hunno till mig. Den tynande brefvexlingen mellan
Ingeborg och mig upphörde småningom, och jag hörde
aldrig något vidare från henne.

*

En paus inrädde i Julius Wilsons berättelse, och hans
ögon blickade drömmande utåt. Plötsligt fingo de eld
och strålar. Jag följde den riktning, der de föllo
-- en ljusklädd qvinnogestalt skymtade fram mellan
parkens trädgrupper, och jag igenkände hans hustru.

»Nåväl, min vän,» sade jag, »du hörde aldrig vidare
ifrån henne ... lyckades slutligen glömma ... det
är så verldens lopp ... och din Maria blef ditt allt!»

»Du skall strax få höra,» svarade han, tändande sin
cigarr, »ty nu börjas tredje och sista delen.»

*
III.

Så stodo sakerna, då mina ögon en dag fjettrades vid
en tidningsspalt med följande rader:

»Att Gud den högste behagat hädankalla högvälborne
herr baron Sten Fredrik Lillie ..."

Upprörd blef jag sittande med tidningsbladet i min
hand, orörlig och utan förmåga att klart se eller
tänka. Jag vet icke huru många timmar som förgingo
på detta sätt, kanske var det blott några minuter,
men de föreföllo mig långa som evigheter, evigheter
fulla af underbart hopp och frid.

Ingeborg var fri! Jag hade aldrig tänkt på en sådan
möjlighet och sökte känna deltagande med den smärta,
som hon måste hysa, men, min vän, det var egoistens
deltagande, och medvetandet om att jag nu åter med
oförställda
tankar och känslor vågade nalkas henne, gjorde mig
yr i hufvudet.

Ja, hvad vill du nu mera? Efter ytterligare tvenne
år var jag den lyckligaste dödlige, den en gång så
främmande flickan i N:o 7 hade gifvit mig sitt andra
och oryggliga löfte på att blifva min hustru.

Ty, ser du, Ingeborg och Maria äro ett, det är så
mitt sätt att berätta. Du må nu klandra det eller ej,
men för att förhöja effekten af min historia har jag
framställt sanna förhållanden under diktade namn;
ty hvad intresse har väl en händelse, hvars utgång
man känner? Och nu tillåter du kanske att jag sätter
punkt efter historien om N:o 7.

Härvid kysste han sin unga hustru, som i detta
ögonblick inträdde.



Strödda meddelanden.

En liten potatishistoria. Hurusom potatisen har sitt
ursprungliga växthem i Peru, der det äfven växer guld
och silfver, hurusom den redan på 1500-talet var känd
i Irland, på 1600-talet var inkommen i Holland och af
Jonas Alströmer infördes på 1720-talet till Sverige,
är nogsamt bekant. Men att den här behöfde längre tid
för spridning, än man nu gerna kan föreställa sig,
må med få ord omnämnas.

Ännu 60 år efter det Alströmer, vid sin återkomst till
Sverige 1723, börjat plantera potatis i Vestergötland,
var i flere delar, om icke alla af detta landskap,
denna näringsväxt ytterst föga bekant.

I sydligaste hörnet af Skaraborgs län, i Bjurbäcks
socken, bodde min morfar, en fader för nio barn. Han
hade händelsevis, år 1787 eller 1788, fått två stycken
potatis, hvilka med yttersta omsorg, såsom en den
dyrbaraste och raraste blomsterlök, planterades
i den fetaste jordbit, som fanns i hans kålgård
och låg intill »solväggen» af stugan. Det blef en
herrlig och frodig växt, som dagligen betraktades
af grannarne liksom af husfolket. Hösten kom och
potatisen upptogs ur jorden och lades i en liten
kutting eller fjerding, hvilken ställdes på bästa
och tryggaste platsen i källaren att förvaras till
utplantering. Naturligtvis kunde man likväl icke
undgå att koka så många potatisar, att husets elfva
personer fingo hvar sin smakbit. Detta medtog förrådet
betydligt. Värre blef dock, när påsk inträffade. Då
var vanligt, att hvart barn fick två påskägg. Att koka
18 ägg åt dem var kostbart, hvadan min morfar gaf sin
hustru det rådet att låta barnen välja, om de ville
hafva två ägg eller två potatisar hvartdera. Men
hvilken oförsigtighet! Alla nio barnen ville hafva
hvar sina två potatisar. Löftet var gifvet och kunde
icke ryggas, och aderton potatisar måste kokas. Dessa
hackades, såsom bruket var med påskäggen, i smör och
salt; och ett dyrbarare och ståtligare barnkalas,
än då blef, har sällan hållits.

Så rar var potatisen år 1788 i en bygd, der nu till
bränvinsbränning odlas flere hundra tusentals tunnor.

C. J. L.

Klämtning och ringning. Bruket att vissa tider på
dygnet klämta i kyrkoklockorna anses härleda sig från
de kristna staternas krig med de otrogna turkarna. Det
första man härom känner, är att påfven Johannes
den tjugutredje omkring år 1320 påbjöd, att alla
aftnar skulle klämtas tre gånger samt folket dervid
falla på knä och läsa sitt Ave Maria o. s. v., den
vanliga »englahelsningen» åt jungfru Maria. Sedermera
lärer Calixtus den tredje, som var påfve åren 1455-1458, 
hafva stadgat, att klämtning skulle ske vid
middagstiden, hvarigenom folket skulle påminnas
om bön för seger mot turkarna. För samma ändamål
beslöts vid tyska riksdagen 1542, då ett rikskrig
skulle företagas mot kristenhetens gamla fiende,
att i alla kyrkor borde klämtas klockan tolf på dagen.

I Sveriges första kyrkolag, af år 1571, tillåtes
klämtningen pro pace (för fred), såsom den kallades;
och lärer den, under den tid Johan III:s liturgi var
rådande i Sverige, hafva skett morgnar och aftnar
till jungfru Marias ära. Men vid Upsala kyrkomöte
1593 förbjöds den alldeles. Sedan likväl faran för
katolsk vidskepelse och för jungfru Marias tillbedjan
ansågs hafva upphört, beslöts vid 1612 års riksdag i
Nyköping, under det för Sverige olyckliga kriget med
Danmark, att klämtningen pro pace morgnar och aftnar
skulle upptagas, för att erinra folket att göra bön,
hvarhelst det befann sig. År 1621 gjordoe erkebiskopen
vidare påminnelse om klämtningen pro pace. År 1672
lärer klämtningen klockan tio förmiddagen och fyra
eftermiddagen hafva börjat i Stockholm. Och genom
1686 års kyrkolag blef slutligen bestämdt, att i
städerna skulle klämtas klockan tio och fyra under
dagen samt på landet morgon och afton. I somliga
landsorter ringer man vid solens nedgång, i andra
klämtar man. På några ställen brukar allmogen ännu
vid aftonringningen göra bön. Den ringning, som i
åtskilliga bland Stockholms kyrkor eger rum klockan
fyra på morgonen och sju på aftonen, lärer härleda
sig från klosterbruket under den katolska tiden,
då morgon- och aftonbön vid denna tid förrättades af
munkar och nunnor.

J. M.

Charad.

Den som är mitt hela ej mitt andra blifver, 
Om ett gammalt ordspråk säger sannt. 
Ofta man mitt första som artikel skrifver --
Är den här charaden ej galant?

Ol. Ersson.

Bokstafsgåta.

Följande bokstäfver och stafvelser,
riktigt sammansatta, bilda fem ord, hvaraf
begynnelsebokstäfverna beteckna en provins i Sverige
och slutbokstäfverna en af Europas större städer.

na, å, is, sak, k, i, an, n, sa, er, na, t, g, rap, k, a, er.

De fem orden äro:   1.  En hög embetsman
hos de forna perserna.   2.  Ett svenskt rymdmått.
3.   Namn på odlad jord.  4.  En stad i Japan.  5.
En gudinna i den grekiska mytologien.

K. X.

Palindrom.

Jag är en gud, hvars jättehand 
Från rymden skräck mot jorden sänder, 
Och omvänd, ett föreningsband,
Fast afklippt, mellan skilda länder.

Nargib.

Uttydning.

Lösning af Logogryfen i föregående häfte, sid. 127:
Vårdag, hvaraf fås: å, gå, våg*), drag, varg, gård,
grad, vår*), vrå, vad, år, våg*), vår*), vård, vårda,
våga, rad, dag, rå, råd, råg, råga, arg, grå, går.

*) Två gånger beskrifvet i olika mening.
Fröken Gustaviana.

Karaktersbilder af Onkel Adam.

VIII.

Vänner och grannar.

I många år lefde friherrinnan Beata Gyllenbrand i den
lilla staden, tyst och stilla och nästan utan allt
annat umgänge än sin fosterdotter Gustaviana och den
beskedliga Lovisa, som ville bli qvar och blef qvar,
i egenskap af en gammal trotjenarinna och vän, som
då det gällde något vigtigt, till exempel att baka
smörbakelse, koka sylt eller väfva dräll, genom egen
maktfullkomlighet upphöjde sig till den konsultativa
ledamoten i familjerådet. Så väl »friderinnan»
som »fröken Jana» fingo då goda och mogna råd;
emedan Lovisa, som rörde sig inom en mycket trängre
idékrets än de, bättre genomforskat sitt lilla, än
de förmått genomforska sitt stora område. Men äfven
dessa år runno småningom bort, och slutligen dog
"friderinnan», till stor sorg för Lovisa och en ännu
större för Gustaviana, som innerligt och uppriktigt
älskade sin fostermor och vän; hvartill äfven kom
vanan. Friherrinnan testamenterade lemningarna af sin
förmögenhet till Gustaviana, med undantag af några
minnesgåfvor till några gamla vänner och ett par
gamla fröknar, friherrinnans kusiner. Men huset var
så tomt och ödsligt. Ännu länge tyckte Gustaviana,
då hon lemnade sitt rum, att mamma skulle sitta i
den gamla länstolen, när hon återkom, men den var --
den förblef tom. Det lilla envåningshuset är sig
ännu alldeles likt; men ser om sommaren ut som ett
orangeri. Hela grupper af skiftande blommor titta
fram ur fönstren och utgöra jalusier, som icke kunna
genomträngas af nyfikna blickar.

Snedt emot ligger ett vackert men ej stort
tvåvåningshus, ett litet stycke från gatan, så att
det kan utan att bryta mot stadens byggnadsordning
bestå sig en vacker veranda, som äfvenledes prydes af
blommor i massa; ty doktorinnan Ljung håller alldeles
fasligt af blommor, liksom »fröken Jana» menade
Lovisa, som dock sällan ser all denna herrlighet,
emedan hennes rike icke är af denna verlden, utan
ligger mot gårdssidan och utgöres af köket och en
kökskammare, som Lovisa prydt med åtskilliga taflor,
bland hvilka en silhouett af salig »friderinnan»
intager hedersplatsen.

Doktor Ljung var en lycklig läkare, utom då frågan
var om hans egna barn. Han miste dem alla det ena
efter det andra, och tre små kors på kyrkogården
utvisade platsen der de sofvo i syskonsäng; men fröken
Gustaviana hade i sorg som i fröjd varit nära sluten
till sina vänner, och nu på ålderdomen, ju närmare
så väl Ljung, som hon sjelf nalkades
slutet, desto lugnare blef det, desto mildare blef
sorgen och desto lifligare fångade de glädjens
stunder, liksom örat lyssnar efter ett eko, som
småningom förklingar bland bergen.

Gustaviana och doktorinnan Ljung hade en riktig
telegraf mellan sig. Flyttade doktorinnan sin stora
pelargonie i fönstret till höger, så betydde det att
Gustaviana skulle komma öfver, och tog fröken bort
sin blåhvita petunia, så betydde det att hon icke
kunde komma. Med ledsnad må vi bekänna att orsaken
till detta sätt att korrespondera tvärs öfver gatan
berodde på Lovisa, hvilken »för sitt lif» icke kunde
tåla doktorns »högfärdiga» Kristin, som ståtade ut sig
som en påfågel och gjorde rätt ingen nytta. Kristin
å sin sida kunde ej heller med Lovisa, som fastän
snygg och nätt, hel och ren förstås, tog sig ut som
en art köksbjörn och dessutom omöjligen kunde tåla
att högfärdiga Kristin ville rätta och lära henne,
som Gudi lof kunde råda sig sjelf utan hennes råd. Hon
hade mer än en gång anmärkt att Lovisa icke skulle
tala om salig friderinnan, utan säga friherrinnan,
hvaremot Lovisa gaf slängar om »jungfrur», som icke
kunde väfva på en Ekenmarks väfstol, utan bara släta
lärftet eller fula, bredrandiga förkläden -- en pik,
som tog djupt hos doktorinnans »jungfru», som hon
kallades till skilnad från Lovisa eller kortare:
»Frökens Visa», som hon i hela staden kallades.

Detta, så att säga: min-krig mellan trotjenarinnorna
var dock det enda ovänliga, som förefanns mellan det
lilla envåningshusets och det större tvåvåningshusets
invånare. Om doktorinnan Ljung eller fröken Gustaviana
någonsin skulle hållit ett så kalladt trontal, hade
de begge kunnat försäkra att förhållandet till alla
utländska makter var fredligt och vänskapligt. Det
var blott en smula racehat mellan de begge samhällenas
lägre lager.

Mellan de begge husen gick allting i tur, och
således firade Ljungs den ena julen hos fröken och
hon den andra hos Ljungs, hvilket åter uppväckte en
täflan mellan jungfru Kristin och jungfru Lovisa i
att ha delikat lutfisk, hvit som silfver och lagom
lutad. Detta ord: »lagom» var dock ett Erisäple,
som ingen kunde bli af med. Det var naturligt att fru
Ljung, som kände Lovisas lilla svaghet, alltid berömde
hennes preparat och att fröken Gustaviana å sin sida
alltid berömde Kristins; men detta gjorde endast
klyftan djupare mellan de begge jungfrurna. Begge
ansågo sina matmödrar
endast smickra -- de menade ej ett ord af hvad de
sade, det var naturligt. Det der ordet lagom borde
aldrig finnas.

Doktor Ljung var nu en ståtlig hvithårig gubbe, med
manliga och rena drag och ännu eld i de fordom så
vackra ögonen. Han praktiserade ännu i några gamla
hus; men en ny läkare hade kommit -- ogift till på
köpet -- som gjorde riktiga underkurer. Han gjorde de
blinda seende och de lama helbregda och var dessutom
en hygglig karl i sina bästa år och öm om sina sjuka
-- så öm, att han riktigt var rörd då borgmästarinnan
fick en af sina vanliga nerfattacker.

Gubben Ljung hade således endast sina gamla hus;
ty han var alltför gammal i »gåle» att vara riktigt
snäll.

Det var ej långt emellan han gick in till fröken
Gustaviana. Sällan talade de om gammalt, om den
tiden då de gjorde sina ömsesidiga sjelfbekännelser,
eller så långt tillbaka som då Axel var Gustavianas
ledare och vän. Deras tillgifvenhet var pröfvad och
befästad under många och långa år -- i nöd och lust,
som det står i brudvigseln; men huru oändligt djupare
och heligare var denna vänskap, denna innerlighet,
som sammanknöt de gamle.

Det var omkring fjorton dagar före jul. Doktor Ljung
tittade in hos Gustaviana. Hans min var skälmsk,
de redliga ögonen smålogo då han inträdde. Doktor
Axel Ljung var nemligen en af dessa lifliga naturer,
som aldrig förneka sig. Aldrig motsade hans anletsdrag
hans inre tankar. Man kunde i detta ansigte läsa rent
som ur en bok, om nemligen man kunde läsa innantill
den stilen.

»Välkommen, käre Axel," sade Gustaviana, bortläggande
en bok; »men hvad är det? Du ser så rolig ut. Nu har
du nog något af dina spektakel i sinnet.»

»Åh nej, inte så egentligen,» sade doktorn och satte
sig i »friderinnans länstol»; »men du ser i mig en
diplomat, en som å min regerings vägnar, det vill
säga hustru mins ...»

»Jaså, kan hon då icke sjelf säga det, utan skicka
ambassadör?»

»Nej, Gustaviana, det är vigtigare än så; jag fick
lof att använda mitt inflytande.»

»Jaså; nå, hvilken vigtig fråga då?»

»Jo, Gustaviana, du minnes i fjor då du var hos
oss julafton, så fick jag sjukbud från landet just
som vi skulle sätta oss vid bordet. Jag for, och
naturligtvis,» tillade han med komiskt allvar, »var
då hela er julglädje förstörd. Således var du ej hos
oss i fjor.»

»Jo, det var jag visst, och berömde lutfisken också.»

»Ja, det var bra det; men emellertid, så var det
ingen riktig jul, och nu frågar min herrskarinna om
du ej ville komma till oss till julafton.»

»Nej, herr diplomat,» sade Gustaviana och neg; »var
god och framför min helsning till doktorinnan att nu
är turen här. Jag vill berätta herr diplomaten att
herrskarinnan och jag hade mycket roligt hela qvällen,
fastän en viss person var borta; ja, så var det,
ty klart är att en doktorinna aldrig kan vara säker
på att få ha honom hemma då hon vill --
och således fann hon sig väl -- och jag -- åh ja,
lille Axel, jag fann mig också väl.»

»Således nej?»

»Jaha, nej! men,» tillade fröken och steg helt
ceremoniöst upp och neg, »jag får äran att på Kurres
och Misses vägnar bjuda herrskapet Ljungs samtliga
hundar och kattor hit på en liten supé. Kurre och
Misse be om sin helsning till Puck och Lala och
er angorakatt.»

»Tackar ödmjukast å hela den ädla familjens
vägnar. Såväl herrskapet som småkräken skola
komma. Min diplomatiska sändning är således
förfelad. Jag sade detta förut; hustru min var envis,
men jag sade: Gustaviana är lika envis. Och det slog
in. Menniskokännedom är en stor konst.»

Sådant var -- förhållandet mellan dessa begge, som för
fyratio år sedan höllo på att af en plötslig vindstöt
ryckas från sin ankargrund; men ankaret högg åter fast
och nu lyftes de och sänktes af händelsernas vågsvall,
utan att vara i fara att komma i drift. Det enda var
att de begge hade bogen åt samma håll.

»Ja,» sade Gustaviana då doktorn gått, »han är
ännu samma redliga och glada själ som förr och lika
pligttrogen. Intet att ångra ligger bakom oss; men
mycket att hoppas framför oss alla tre.»

Julaftonen kom och med den gästerna. Doktorsherrskapet
fingo hålla sig i förmak och sal; men Kurre,
Puck, Lala och två missar, den ena af angorarace
och således mer aristokratisk, men den andra hvit,
med de smånättaste svarta fötter, man kunde se. Hvad
själsförmögenheterna angingo, så menade Lovisa på att
Kurre och hvita Missan stodo långt öfver kamraterna
midtemot; men jungfru Kristin att Puck och Lala
och angorakatten voro riktiga under af artighet
och förstånd. Ingen af de goda jungfrurna hade en
aning om Darwins teori; men säkert var att hvarje
generation af hundar och kattor var klokare än den
föregående. Antingen var detta en oförlåtlig glömska
af de bortgångnas stora förtjenster eller var slägtet
i ett långsamt framåtskridande till full humanitet.

De små inbjödos i sängkammaren, der fröken tändt
julgranen och placerat god mat åt dessa sina
gäster. Hon och Lovisa hade med den strängaste
rättvisa aflagt portionerna; men sällskapet tyckte,
som sanningen också var, att julgranen varit onödig
för folk, som bäst reder sig med nosen.

Först när det lilla djursällskapet var i färd med att
förtära sina julklappar inbjöds doktorsfolket att se
på. Det var en sed från gamla friherrinnans tid. Hon
var så road af denna lilla julfröjd.

Men när detta var slut kommo der korgar in med
julklappar. Doktorns hade sina och Gustaviana sina;
men ingen kunde begripa hvem som gaf.

Det var barnsligt, hjertans barnsligt; men olycklig
den, som ej ens på barnens fest kan vara barnslig.

Det är ändå icke förståndet, som, en gång då vi
behöfva dem, fäster vingar på den befriade fjäriln,
som längtar att pröfva sina krafter i en ny verld
full af under och ett ljusets, sanningens och
kärlekens rike.

-

Jordens forntid ooh framtid.

Efter K. A. Zittel.

I.

De skapelsehistorier vi återfinna inom olika religioner
äro lika många försök till att lösa en fråga, hvars
besvarande, så vida ett dylikt öfverhufvud är möjligt,
endast tillkommer naturvetenskapen. Tyvärr står
dock geologien temligen hjelplös, när det gäller att
framlägga ett ostridigt bevis för vårt verldsklots
första tillstånd. Orden, bokstäfverna i den skrift,
hvarmed denna historia är affattad, blifva otydligare
och gåtfullare, ju längre vi gå tillbaka i det
förflutna; till slut upphöra de alldeles, och då
måste hypoteser (antaganden) träda i stället för säkra
iakttagelser. Men ju enklare och förnuftigare dylika
hypoteser förklara företeelserna, ju större antalet
och vigten af de fakta, hvarpå de stödja sig, desto
mer vinna de i sannolikhet. Den anmärkningen bör
således förutskickas, att i det följande icke är
fråga om ostridiga sanningar utan endast om sannolika
antaganden.

Jorden är som en helt liten punkt i verldssystemet,
en afsöndrad del af den närmast belägna sjelflysande
kroppen, solen. En blick på stjernhimmelen visar oss
i fixstjernorna 
otaliga liknande kroppar, af hvilka många liksom vår
sol äro omgifna af planeter och drabanter.

Alla dessa verldsalltets kroppar röra sig oaflåtligt
efter bestämda, likartade lagar; alla hafva klotformig
gestalt och alla bestå högst sannolikt i det stora
hela af samma slags ämnen.

Öfver dessa aflägse lysande kroppars natur och
sammansättning saknade man före spektroskopets
upptäckt hvarje bestämd kännedom. Det var den
snillrika användningen af glasprismat, eller
spektralanalysen, som gjorde det möjligt att kemiskt
sönderdela solstrålarna, att uppfånga stjernljuset
och granska dess sammansättning.

Då nu endast gasformiga ämnen åstadkomma streck eller
linier i spektrum, och de flesta ämnen först vid
mycket hög temperatur öfvergå i gasformigt tillstånd,
så äro blott sådana verldskroppar tillgängliga för
direkt undersökning, hvilka omgifvas af en glödande
atmosfer.

De första iakttagelserna med tillhjelp af
spektroskopet anställdes naturligtvis med solen och
förde till det resultat, att denna vårt verldsystems
sjelflysande kropp eger en hvitglödande atmosfer,
i hvilken natrium, jern, kalcium, barium, magnesium,
mangan, chrom, väte, koppar och andra ämnen kunna
skönjas.

Äfven fixstjernorna äro sjelfständiga ljuskällor,
deras spektra visa likaledes mörka linier och
bevisa dymedelst äfven tillvaron af glödande
gasformiga ämnen. Ljuset från mer än 600 stjernor
har blifvit undersökt af astronomerna och har
företrädesvis företett väte, natrium, magnesium,
jern, kalcium, antimon, qvicksilfver och wismuth;
i vissa stjernspektra tyckas vissa mörka linier icke
sammanfalla med kända jordiska ämnen och tyda måhända
på tillvaron af urämnen, som icke finnas på vår jord.

Högst vigtigt är det faktum, att olika stjernors
spektra ingalunda öfverensstämma utan att nästan
hvarje enskild stjerna har sina särskilda linier
och sålunda angifver sin individuella gruppering
af gasformiga elementer och sin egendomliga
temperatur. Så vidt hittills låtit sig bestämmas,
gifves det fyra hufvudgrupper af stjernor, som
vanligtvis redan genom glans och färg låta skilja
sig från hvarandra. Den första gruppens stjernor,
bland hvilka exempelvis Sirius, utstråla hvitt ljus
och deras
fotosfer synes företrädesvis innehålla vätgas, under
det nämda ämne helt och hållet saknas hos den fjerde
gruppens röda stjernor.

Andra stjernor hafva på jemförelsevis kort tid
förändrat färg, således äfven temperatur och spektrum;
dubbelstjernorna i bilden Lejonet utstrålade
ännu år 1780 hvitt ljus, under det numera den
ena synes guldgul, den andra röd; ja det gifves
till och med stjernor, hvilkas ljus mer och mer
aftager och slutligen nedsjunker till fullkomlig
osynlighet. Ganska antagligt existera tallösa sålunda
afkylda fixstjernor i verldsrymden.

Till dessa slocknande stjernor höra äfven de så
kallade nya eller »temporära stjernor», som plötsligt
uppflamma på himmelen, för att efter längre eller
kortare tid åter försvinna. Det ryktbaraste exemplet
härpå är den af Tycho Brahe år 1572 upptäckta klara
stjernan i Kassiope, som redan efter sju månader var
fullkomligt utslocknad. Ett nytt fall af detta slag
observerades i maj 1866. Ögonskenligen härrör det
plötsliga framträdandet af en dylik stjerna deraf att
den fasta skorpan af en utkyld verldskropp genombrytes
af den innestängda glödande massan, hvilken sålunda
åtminstone för någon
tid förlänar stjernan ny glans. De så kallade »nya
stjernorna» skulle sålunda rättare kunna kallas gamla,
i utslockning stadda stjernor.

Om nu spektralanalysen lemnar bevis på att alla
sjelflysande himlakroppar befinna sig i glödande
tillstånd, så visar den med icke mindre visshet, och i
öfverensstämmelse med andra astronomiska iakttagelser,
att planeterna och drabanterna inom vårt solsystem
icke utstråla något eget ljus, utan blott återkasta
det från solen erhållna, och sålunda äro afkylda
eller stadda i afkylning. Man har sedan lång tid vetat
att vattenånga förefinnes i många planeters atmosferer
och på Mars ser man att polerna under regelmässiga
perioder äro hvitfärgade, alltså betäckta med snö.

Hvarje gasformig kropp öfvergår vid sin afkylning,
innan den fullkomligt sammankrymper, i flytande
aggregationstillstånd, och då nu vår jord för
närvarande visar sig, åtminstone på ytan, fullkomligt
afkyld, så framgår ur nämda fysiska lag att den
måtte ha varit flytande innan den stelnade. 

Jemför man planeternas ringa storlek med solens, så vore
det högst förunderligt om desamma under sin rörelse
i den kalla verldsrymden skulle kunnat bevara sin
ursprungliga glödande temperatur, och vill man
ej för planeterna antaga en egen särskild daning,
hvartill inga förnuftiga skäl finnas, så leder oss
betraktelsen af verldskropparna till den slutsats
att planeterna och jemväl vår jord ursprungligen 
befunnit sig i glödande, delvis gasformigt tillstånd.

För jordens en gång flytande tillstånd lemnar hennes
klotform ett så ovedersägligt bevis, att numera
knappt någon naturforskare tviflar derpå. Alla
flytande ämnen, hvilkas fria gestaltning icke hämmas
genom yttre inverkan, söka alltid att sammandraga sig
till klotrunda droppar. På detta förhållande grundar
sig det sinnrika experiment som åskådliggöres genom
nedanstående figur. Gjuter man ett par droppar olja
i en blandning af alkohol och vatten, så lemnas hon
(oljan) fritt att på gränsen mellan vattnet och
spriten söka sig den form som hon skulle intaga,
om hon vore oberoende af tyngdkraftens inverkan,
d. v. s. hon samlar sig till en klotformig droppe.
Om man nu uti denna droppe försigtigt nedför en liten
skifva fäst vid en nål, som med en mekanism kan
vridas omkring och dymedelst tvingar droppen till
en roterande rörelse, så förändras oljekulan till
följe af centrifugalkraftens inverkan och afplattas
vid polerna, d. v. s. antager formen af en så kallad
rotationssferoid När rotationshastigheten 
ytterligare ökas, blir
afplattningen allt större och slutligen skiljer sig
oljedroppen helt och hållet från nålen och bildar
en rund svängande ring kring densamma. Det är kändt
att planeten Saturnus omgifves af en roterande
cylindrisk ring, och man förmenar att denna ring en
gång utgjorts af glödande ämnen, som skilt sig från
planetens hufvudmassa och stelnat..

Jorden har just en sådan form. Vid den hastiga
kringsvängningen af den ursprungligen flytande
kroppen drogos de rörligare smådelarna till eqvatorn
och åstadkommo derigenom dess gestalt af en sferoid
eller afplattad kula, hvilken form bibehöll sig äfven
sedan ytan stelnat. Denna afplattning är vissserligen
så obetydlig (den uppgår till omkring 1/305-del af
jorddiametern) att den icke kan tagas i betraktande
ens hos de största konstgjorda glober; dess tillvaro
är emellertid med noggranna mätningar bevisad.

Ehuru jordytan numera är fullkomligt afkyld och
det inre af vår planet oåtkomligt, så lemna dock
bergverk, borrbrunnar, varma källor och vulkaner
bevis på att i jordens inre ännu finnes förborgad en
ofantlig skatt af glödvärme. Det är längesedan kändt
och ovedersägligt styrkt, att på ett visst djup, der
solvärmen ej kan utöfva något inflytande, tilltager
värmen med ungefär 1° Celsius för hvart hundrade
fots djup. Andra bevis lemna de varma källorna och
vulkanerna, som på tallösa punkter af jorden uppträda
såsom sändebud, de der
berätta om den oerhörda hetta, som råder på djupen. De
från jordens innandömen uppstigande lavaströmmarna äro idel 
smält stenmassa af 1500-2000 graders hetta; när massan 
stelnar, visar den icke någon väsentlig olikhet med många 
bergarter ofvan jord och tillåter åtminstone den gissning, att 
äfven dessa en gång befunnit sig i samma flytande tillstånd.


Agaveträdet.

På Mexikos torra, sandiga högslätter växer den
egendomliga förening af blomma och träd, hvaraf vi
denna gång meddela en afbildning. Agaverna bilda en
till familjen Bromeliaceæ hörande växtart, utmärkt
både för sin skönhet och praktiska användbarhet
De allmännaste varieteterna hafva ingen eller en
mycket kort hufvudstam, som upptill bär en tät
knippa stora köttiga, skarptandade blad, ur hvars
midt uppskjuter ett långt blomskaft, besatt med
små nedlöpande lancettformiga blad och i förstone
liknande ett jättelikt sparrisstånd, men efterhand
grenande ut sig till en vippa, som ofta kan bära ända
till fyra tusen blommor. Blommorna hafva en liljeartad
form, äro hvita eller gula, och så rika på honung,
att den vid hvarje rörelse droppar ur kalkarna som
ett välluktande regn. Alla agaver äro hemma i det
varma Amerika; de pläga visserligen ofta uppdragas
i våra orangerier, der de oriktigt benämnas aloë,
men komma sällan i blom. I Sydamerika, Nordafrika och
södra Spanien blommar växten ofta på åttonde året,
men i orangerier först vid mycket hög ålder, hvaraf
namnet »den hundraåriga aloën» härrör. När växten en
gång utvecklat sina rika blommor, dör
den bort, sedan den likväl qvarlemnat en
mängd nya rotskott.    Allmännast  är   Agave
americana,  som
första gången 1561 öfverfördes från Sydamerika
till Europa
och   nu   begagnas   såsom häckväxt i italienska
Schweiz samt
hela   Sydeuropa   och   Nordafrika,  der den äfven
förekommer förvildad.


Mexikanska agaveträdet.

Den art, likväl, som lemnar den största praktiska nyttan
och   som  derför  odlas i Mexiko, är Maguey-agaven.
Genom rötning   af   dess   5-7   fot  långa blad  erhåller
man  grofva
trådar, som begagnas till förfärdigande af rep,
segelgarn, tåg, hängmattor, cigarrfodral, korgar
o. d. De gamla mexikanarne beredde äfven deraf ett
slags papper, hvarpå de nedskrefvo sina hieroglyfer.

Hufvudändamålet med Maguey-agavens kultur är
att vinna den omtyckta rusdryck, som den mexikanska 
indianen känner under namnet pulk och till
verkningarna känner lika väl eller illa, som vi
känna bränvinet eller andra goda håfvor af liknande
egenskaper. Pulken erhålles genom afskalning af de
innersta bladen invid stammen, då en tjock saft väller
fram. Denna utspädes med vatten och ställes att
jäsa, hvilket påskyndas medelst litet gammal sur pulk
(jäst saft). Efter tre eller fyra dagar är produkten
färdig, och liknar då till smaken cider, men luktar
mycket illa, nästan som ruttet kött. För främlingen
är denna pulk i början rätt motbjudande, men
man vänjer sig snart vid lukten och finner sedan
drycken både närande och stärkande. Liksom fallet
är med alla rusdrycker, är det endast det omåttliga
förtärandet, som bringar förderf och ohelsa.
Ett fosterländskt Bildergalleri.

XXXX.

Fredric Henric af Chapman.

Vid den högtidlighet, som hölls i Stockholm, då Adolf
Fredrik dit anlände som kronprins, låg på strömmen
ett engelskt fartyg, hvilket äfven flaggade och
saluterade dagen till ära. Härvid kom det eld i
krutförrådet, och fartyget sprang i luften. Bland de
om bord befintliga var en till svensk naturaliserad
engelsman, Thomas Chapman från Göteborg, hvilken fick
åtfölja de andra på den obehagliga luftfärden. Han
hade med kaptenen och ett par andra sutit i kajutan
vid en bål punsch, då katastrofen inträffade, utan
att han visste något af, förrän han vaknade liggande
på vattnet. Han kom i land och undslapp olyckan med
en lätt skråma i ansigtet. Den så underbart räddade,
sjelf son af en förpaktare i Yorkshire, hade efter
det han på engelska flottan deltagit i bedrifterna
vid Vigo samt Gibraltars eröfring (1704), dragits till
Norden af den tjusningskraft, som Carl XII:s krigarära
utöfvade. Konungen, som nu började en ny bana, gjorde
hans bekantskap i Stralsund och utnämde honom till
kapten vid örlogsflottan. Då Carl stupade och fred
slöts, qvarstannade Thomas Chapman som varfsmajor
vid eskadern i Göteborg, der han gifte sig med Susanna
Colson, dotter till en skeppsbyggmästare i London.

Frukten af detta äktenskap blef sonen Fredric Henric,
som föddes den 9 Sept. 1721. Redan tidigt visade
gossen håg för skeppsbyggeriet och hans käraste
lekplats var varfvet, der han täljde sina barkskepp
med en handskicklighet som lekkamraterna afundades
honom. Han valde också som yngling skeppsbyggareyrket
och arbetade vid skeppsvarfven i Göteborg och
Stockholm med den framgång, att han redan vid 19 års
ålder på egen hand byggde en spaniefarare.


Fredric Henric af Chapman.

För att fullkomna sig i sitt yrke begaf han sig till
London, der han, följande czar Peters föredöme,
i tvenne år arbetade på varfven som vanlig
timmerman. Derpå återvände han till Göteborg,
hvarest han ingick bolag med en köpman och anlade
ett eget skeppsvarf. Här gick affären bra, och
all utsigt visade sig till att den driftige, unge
skeppsbyggmästaren skulle samla sig förmögenhet. Men
Chapmans håg riktades mot högre mål, och han
sökte alltjemt utveckla sig i skeppsbyggeriets
vetenskap. Tyvärr, fann han snart, att han saknade de
nödiga kunskaperna: han beslöt då, några och tjugu
år gammal, att åter gå i skola. För detta ändamål
begaf han sig först till lärdomssätet i Lund, men då
han icke der kunde erhålla den undervisning som han
behöfde, reste han till Stockholm, der han fick en
ypperlig lärare i den för sina matematiska arbeten
bekante, oaktadt sin lamhet outtröttligt verksamme
Palmqvist, af hvilkens undervisning han begagnade
sig i ej mindre än tre år.

Då dessa gått till ända, for Chapman åter till England
för att fullständiga sina insigter. Han stannade ett
år i London för att först utveckla sina matematiska
studier under ledning af den lärde Simpson. Sedan
begaf han sig till de kungliga skeppsvarfven i
Woolwich, Chatham och Deptford. På detta sistnämda
ställe började hans flit och noggranna undersökningar
samt hans ritningar af engelska krigsskepp att väcka
regeringens misstankar. Just då han skulle resa
derifrån blef han helt plötsligt gripen och förd till
London. Hans papper och ritningar fråntogos honom
och lemnades till amiralitetet. Han blef dock efter
någon tid åter frigifven och fick tillbaka papperen.

Sedan Chapman användt ännu någon tid med afhörande
af Kings föreläsningar i experimentalfysiken och
med att öfva
sig i kopparstickningskonsten, for han till Holland
och derifrån till Frankrike, hvarest han genom
dåvarande svenska sändebudet i Paris baron Ulrik
Scheffers bemedling erhöll af franska regeringen
tilllåtelse att i Brest öfvervara byggandet
af ett 60-kanoners skepp. Detta tog i anspråk
ytterligare ett och ett halft år. De kunskaper och
den skicklighet, han förrådde, väckte uppmärksamhet,
och man ville behålla honom qvar i Frankrike. Men då
Scheffer, som väl kände behofvet af just en sådan
man i fäderneslandet , fick nys derom, påskyndade
han Chapmans hemresa, så att denne först i Sverige
fick veta franska regeringens plan och det svenska
sändebudets patriotiska list.

Uppmärksamgjord af sin bror på Chapmans förtjenster,
skyndade riksrådet grefve Carl Fredrik Scheffer att
skaffa honom anställning i rikets tjenst, och han
blef 1757 utnämd till underskeppsbyggmästare vid   
örlogsflottan,   hvarjemte   man
gaf honom i uppdrag att
öfverse skogarna i Norrland och Finland, hvarigenom
han lärde i grund känna Sveriges tillgångar på
byggnadsämnen för en flotta.

Vid denna tid hade Ehrensvärd kommit till
mognad insigt af nödvändigheten att skapa en
skärgårdsflotta, såsom ett af rikets naturligaste
försvarsverk. Det obetänksamma kriget mot Preussen
gaf honom tillfälle att sätta sin plan i verket, och
sedan han slutligen fått befälet, kallade han Chapman
till sig i Pommern. Här gingo, i Stralsund, af stapeln
de första försöken till den nya skärgårdsflottan --
Ehrensvärds verk i tanken, Chapmans i utförandet --
kallade Turunmaa och Uudenmaa efter Åbo läns och
Nylands finska namn: Finlands försvar skulle nemligen
vara den nya flottans hufvuduppgift. Kriget slöts;
men den allmänna meningen var stämd för det nya
vapnet. Ehrensvärd skyndade att häraf begagna sig,
innan någon ny kastvind inträffade, och Chapman
byggde nu,
dels i Stockholm, dels i Sveaborg, en mängd sådana
fartyg. Så uppstod den så kallade arméens flotta,
hvilken skulle längs stränderna och i skärgården
följa arméens rörelser och understödja den.

Redan nu framträder den olyckliga antagonism mellan
förfäktarne af stora och lilla örlogsflottan, som är
mer än sekelgammal i vårt land och icke varit utan
skadlig inverkan på statens ficka. Denna antagonism
visade sig först i vederbörandes beteende mot
Chapman. Det var fråga om att äfven tillgodose den
stora flottan och en komité nedsattes i Carlskrona,
i hvilken Chapman blef medlem. På grund af sin
vunna erfarenhet i hänseende till nya metoder
i skeppsbyggeri, uppgjorde han ritningar till
nykonstruerade linieskepp. Efter lång och bitter
tvist mellan anhängarne af det gamla och Chapman,
beslöt man omsider att följa hans ritningar, men
man -- befriade Chapman från besväret att bygga
skeppen. Och orsaken härtill var den, att han ville
göra slut på rådande gamla missbruk. Chapman, hvilken
i likhet med alla kraftiga män var af ett sjelfrådigt
lynne, trampade härvid en och annan förnämitet på
liktornarna, fick snäsor och blef ond. Han beslöt
derföre, 1768, att lemna det allmännas tjenst och
öfvertaga det enskilda varfvet på Djurgården. Men
man vågade ej göra sig af med honom, utan beviljade
honom frihet att bo i Stockholm och der sköta sitt
eget varf, medan han fortfarande åtnjöt sin lön som
öfverskeppsbyggmästare, mot åliggande att utföra
alla ritningar till den lilla eller så kallade
arméens flotta, för hvilken han nu på sitt eget
värf byggde åtskilliga fartyg. Ett af dessa blef
af Chapmans motståndare bittert klandradt, så att
man slutligen skred till att offentligt åtala dess
byggmästare. Men klandret syftade ej så mycket på det
fartyget, som mera på hela den lilla flottan. Derföre
åtog sig Ehrensvärd varmt Chapmans sak. Klandret och
afunden -- denna svenska afund som vållat vårt land så
mycket ondt -- tystnade visserligen, men bitterheten
fanns qvar och kom Ehrensvärd att kort före sin död
skrifva till vännen Chapman: »Om det ges synd mot
fäderneslandet, som jag tror vara den största synd,
så får fan många själar för vår flottas skull.»

Djupa förändringar inträffade i vårt land. Gustaf
III besteg tronen, sedan han i Frankrike knutit
förbund, som gjorde det möjligt för honom att, då
han lyckats få slut på den inre partitvedrägten,
äfven utåt visa Sveriges förmåga att kunna skydda
sin sjelfständighet, hvilken hotades med qväfning af
den rysk-dansk-preussiska trippelalliansen. Ett af
medlen till återställande af Sveriges yttre anseende
var flottans förstärkning. Det var derföre naturligt,
att den nye konungen skulle med särskild utmärkelse
draga till sig sådana män, som kunde härvid bistå
honom. Ehrensvärd lemnade just vid den tiden det
jordiska, och Chapman var nu den främste att genomföra
hans idéer. Gustaf ersatte hans lidna oförrätter,
gaf honom svärdsorden 1772 och upphöjde honom samma
år i adligt stånd.

Chapman besvarade dessa ynnestbevis med att fullfölja
sin aflidne väns tanke. Och nu skapade han de mindre
skärgårdsfartygen eller så kallade kanonsluparna. Han
framlade ritningar för konungen jemte en afhandling
om sättet att föra krig i finska skärgården. Gustaf
befallde byggandet af några slupar och närvar vid
profvandet af en af dem, hvilken rönte till den grad
hans bifall, att han på stället utnämde Chapman
till öfverstelöjtnant, 1776, och innan årets slut
till öfverste samt ledamot af amiralitetskollegium,
i hvilken egenskap han snart fullständigade den
mindre skärgårdsflottan genom en ny uppfinning af
kanonjollar, kanonbarkasser och mörsarebåtar.

Men nu blef det alarm i lägret för den stora
flottans anhängare. I spetsen för dem stod konungens
broder Carl, storamiralen, hvilken ville ha idel
stora fartyg, och kring prinsen skockade sig hela
ungdomen. Den lilla flottan var ej någon statflotta,
ej någon med hvilken man kunde spela matador på
hafvet, hon gällde blott försvar; men Sverige var väl
ännu icke så långt nere på skalan, sade man, att det
skulle sjelfmant göra stormaktsbankrutt. Bedröflig
är historien
om de intriger mot Chapman, som nu följde. Om man
blott kunde få bort honom, skulle skärgårdsflottan
dermed också vara faktiskt skjuten i sank, inbillade
man sig.

Man lyckades intala Gustaf III, att han måste
äfven tillgodose den stora eller egentliga
örlogsflottan. För denne konung voro beslut och
handling ett, och han utkastade genast den djerfva och
häpnad väckande planen, att man skulle strax skrida
till byggandet af femton linieskepp, tolf fregatter
och fyra mindre fartyg. Amiralerna stodo häpna och
bestörta. Huru skulle Sverige kunna utföra ett sådant
storverk? Men då framträdde Chapman med en plan att
årligen bygga tre linieskepp och tre stora fregatter,
om man beviljade honom ett år till anskaffande
af materialier. Chapmans motståndare måste nu gå
anfallsvis till väga, om de icke ville bli alldeles
slagna. I skeppsbyggmästaren Francis af Sheldon, en
ättling till den engelske skeppsbyggmästaren Sheldon,
som inkom i landet under Carl X Gustaf, trodde man sig
ha funnit ett motvapen mot Chapman. Konteramiralen
Grubbe uppvaktade Gustaf III och klandrade skarpt
Chapmans skeppscert. Han var visserligen skicklig
i att bygga handelsfartyg, men förstod sig ej på
örlogsfartyg. Nej, då var det annat med Sheldon. Det
bästa skeppet i hela flottan, »Sofia Magdalena»,
hade han byggt. Gustaf insåg, att partiafunden här
var framme och sporde den klandersjuke, hvad Chapman
sjelf sade, då han på sina fartyg såg de anmärkta
bristerna. Grubbe svarade: »Han uppfinner ändringar
och förbättringar och plåstrar hvar han kan.»
Konungen: »Då lär han nog hitta på det rätta plåstret;
han är en skicklig karl.» Chapmans anhängare deremot
påstodo, att Sheldons ritningar hade sådana fel,
att äfven den okunnigaste qvartersman måste skämmas
för dem.

Men hertig Carl, storamiralen, uppträdde nu äfven med
en sådan ifver emot Chapman, att konungen började
blifva mer och mer tveksam, tills slutligen den
angripne fick en kraftig försvarare i generalamiralen
Henric af Trolle, som frimodigt framlade för
amiralerna sin i samråd med Chapman uppgjorda
plan till ordnande af Sveriges sjöförsvar. Enligt
denna skulle Sverige ha en skärgårdsflotta och en
örlogsflotta, den senare delad i tvenne afdelningar:
de större skeppen och en lätt fregatteskader. De
större skeppen skulle ej bära öfver 60 kanoner,
hvarigenom de kunde operera i både Öster- och
Vesterhafvet, »de enda haf, der krigsteater för oss
kan uppstå». Denna flotta om 60-kanoners fartyg kunde
lätt verka i förening med landthären och sålunda
äfven understödja skärgårdsflottans operationer,
under det fregatteskadern skulle som lätta trupper
tjena hufvudflottan. Han förordade derföre ifrigt
Chapmans skeppscert, slutande med att han icke skulle
nöja sig med ett blott bifall i protokollet, ty med
papper slår man ej fienden. Kommissionen slöt med
att antaga Trolles och Chapmans förenade plan.

Men då man skulle skrida till dennas verkställande
trängdes Chapman i skuggan. Lätt uppretad och med
skäl förbittrad, begärde han sitt afsked. Bestört
upptäckte konungen den nya intrigen, vägrade
det begärda afskedet och gaf honom i stället
öfverinseendet vid skeppsvarfvet i Carlskrona samt
året derpå hela styrelsen af allt hvad dertill hörde,
jemte artilleriet. Inom den utlofvade tiden voro tio
linieskepp och tio fregatter lupna af stapeln.

Förföljelsen upphörde derföre icke. Fastän dittills
aldrig jemförliga örlogsfartyg byggts i Sverige till
ett så billigt pris, beskylldes likväl Chapman för
misshushållning med det allmännas tillgångar. Harmsen
begärde han, att en undersökning skulle anställas. Så
skedde ock i konungens egen närvaro. Skamflata stodo
belackarne, ty då undersökningskomitén aflemnade sin
berättelse, gaf konungen i hela amiralitetets närvaro
den anklagade de mest hedrande loford och beklädde
Chapman, som tre år förut blifvit konteramiral,
med kommendörsbandet af wasaorden.

Med berättigad stolthet såg man ock nu Chapmans verk,
den nya flottan, löpa ut från Carlskrona, för att
möta den ryska, en ny sjömakts nya skapelse, och
med den strida om herraväldet i Östersjön. Slaget
vid Hogland bekräftade Chapmans öfverlägsenhet som
skeppskonstruktör, och lätta och
snabba som nymfer dansade hans smäckra fregatter
öfver Östersjöns våg, beredande de mera tungfotade
ryska kavaljererna mer än en förargelse.

Nu borde man väl upphört med sina intriger
och motarbetningar, tyckes det. Men så skedde
ej. Man erkände visserligen den nya örlogsflottans
duglighet, men Chapmans kanonslupar och barkasser
förklarades odugliga, hvarföre man äfven ville förmå
Gustaf III att alldeles indraga hela den mindre
skärgårdsflottan. Konungen ville låta erfarenheten
afgöra. Segern vid Svensksund blef äfven en seger
för Chapman. Konungen upphöjde honom af tacksamhet
till vice amiral, och på sin äras middagshöjd
prisades han nu från alla håll som Europas störste
skeppsbyggmästare.

Chapman, som redan ingått i sitt sjuttionde år,
började tänka på hvila, och denna tanke mognade
till beslut, då Gustaf III föll för mördarens kula
och hans, Chapmans, höge motståndare, hertig Carl,
blef regent. 1793 lemnade han det allmännas tjenst
med bibehållande af sina löneförmåner; och i den
sal i Carlskrona, der hufvudsakligen genom Chapmans
tillskyndelse en vacker samling af skeppsmodeller
ordnats, reste hertigen en obelisk med hans bild
af hvit marmor, hvarunder läses, jemte namnet, en
berömmande inskrift.

Gustaf IV Adolf hedrade 1798 den man, som så mycket
bidragit till höjande af hans höge faders ära,
med wasaordens stora kors. Med sorg och smärta såg
dock den gamle den olycka, som hemsökte det kära
fäderneslandet, hvilket syntes skynda emot sin
undergång. Härunder kom döden och löste
jordebanden. Han dog i Carlskrona den 19 Aug. 1808,
nära åttiosju år gammal, sedan han kort förut af
vetenskapsakademien, hvars mångårige ledamot han
varit, erfarit den hyllning åt hans förtjenster,
som hon brukar uttrycka genom slåendet af en medalj.

Han hade en stark kropp och var en manlig, reslig
gestalt, hvilken ännu, med de åttio åren på nacken,
hade ungdomlig smidighet, ehuru han redan vid femtio
års ålder, enligt en slägtings uppgift till hans
minnestecknare Franzén, fick en darrning i händerna,
hvilken slutligen betog honom förmågan att skrifva,
annorlunda än med en griffel på tafla, eller med ett
silfverstift på ett tillredt papper.

Hans regelbundna ansigte, som Sergels konst förvarat
åt efterverlden, bar ett talande uttryck af en ren
och ädel själs frid med sig sjelf och belåtenhet med
verlden, hvilka båda voro följder af hans oafbrutna
flit och ovanliga arbetsförmåga; ty visst är, att
intet så främjar den inre harmonien som arbetet,
under det sysslolösheten deremot splittrar en
meuniskas enhet med sig sjelf och gör henne led
vid verlden. Chapman skall ha varit en angenäm
sällskapsman, mycket eftersökt af fruntimmer för sina
samtal, äfven sedan åldern snöat hans hjessa.

Sjelf ogift, skulle hans adeliga ätt hafva utslocknat
med honom, dess stiftare, om han icke med konungens
tillstånd fått öfverflytta sin riddarsköld på en
upptagen son, sedermera öfversten och riddaren
G. A. af Chapman, hvars far var skeppsbyggmästaren
Neuendorff, hvilken haft anställning hos Chapman på
dennes Djurgårdsvarf.

Axel Krook.


Nordens sommar.

På gyllne purpurstänkta vingar
Han kommer öfver sydlig våg 
Och upp mot polen åter svingar 
I glans och seger fram sitt tåg. 
Då smälter drifvan, böljan dansar, 
Och lunden hastigt klär sig grön, 
På ängen blomma nya kransar 
Och himlen ler, så ljus och skön.

På jord, i luft, i vågens droppar
Slår lifvet ut mångtusenfallt,
Det rör sig, lågar, brinner, hoppar
Med snabba pulsslag genom allt.
Ej dagen somna kan, blott sänker
Sitt ögonlock vid nattens kyss,
Slår upp sin strålblick snart och skänker
Oss samma glöd som lyste nyss.

Och  milda vestanfläktar leka
Der  vinterstormen vredgad röt,
Och  ljumma vågor lekfullt smeka
Den  strand de tryckt i stelnadt sköt.
Allt är så rikt, så varmt, och strålar 
Så skönt, så underbart förbytt; 
Ty mästerhanden åter målar
Det gamla evigt ungt och nytt.

I skogens friska, gröna salar 
Der gästar nu ett sångarlag, 
Hvars toner öfver berg och dalar 
Så ljufligt klinga hvarje dag, 
Och nordbon lyssnar, tjusas, röres, 
Af ålder var han sångens vän, 
Och nog i våra skogar höres 
Att sångens hem är norden än.

I skymning grå, bland snö och isar 
Vi länge nog ha suckat bort 
Vår vinter, nu hvar nordbo prisar
Den ljufva sommarn, ack, så kort! 
O låtom oss till hjertat trycka 
Det strålbeklädda barnet. Snart 
Slår sista timmen af vår lycka, 
Och då -- hvem hejdar engelns fart?

Freja.


Sigtuna och Gamla Upsala.

Af Herm. Hofberg.

När man sjöledes färdas från Stockholm till Upsala och
har tillryggalagt den fjärd af Mälaren, som kallas
Görveln, kommer man till ett smalt sund, Stäksundet,
der på en holme ruiner ännu synas efter den forna
biskopsborgen Almare-Stäk.

Ur detta sund inkommer man på en annan fjärd,
Skarfven, på hvars östra strand man har den gamla
sätesgården Runsa. Genast derefter vidgar sig farleden
till en rymlig insjö, Sigtuna-fjärden, vid hvars
nordliga ända vi landa, för att göra ett besök i det
minnesrika Sigtuna.

Platsen är urgammal och namnet ett af de första,
som möta oss i nordmannasagan och den första kristna
tidens
krönikor och legender. Likväl låg det hedniska
Sigtuna, som tros varit det Birka, der Ansgarius
predikade, icke alldeles på samma ställe, som den nu
varande staden, utan på andra sidan om viken, vid det
nu varande Signilsberg. Snorre Sturleson berättar,
att då norska konungen Olof Haraldsson år 1007 gjorde
sitt plundringståg till Sverige, var det Forn-Sigtuna,
som var målet för hans vikingafärd och som blef
offret för norrmännens roflystnad. Staden flyttades
derefter, sannolikt på befallning af Olof Skötkonung,
till sin nu varande plats, på motsatta sidan af sjön,
och uppväxte snart till den betydenhet, att han under
sin blomstringstid, ett par århundraden senare,
hade icke mindre än
Sigtuna och Gamla Upsala.   (Teckning af C. S. Hallbeck )

S:t Olof.

S:t Lars.     Det inre af S:t Olof.     S:t Per.

Kungshögarne och Gamla Upsala kyrka.

fem kyrkor: S:t Per, S:t Olof, S:t Lars och S:t
Nicolaus, af hvilka, med undantag af den sista,
större och mindre ruiner återstå, samt Maria-kyrkan,
hvilken tillhörde stadens dominikaner-kloster,
och nu är stads- och sockenkyrka. Dessutom funnos
i Sigtuna tvenne kapell, helgade åt S:t Gertrud
och S:t Göran, samt ett hospitalshus, som kanske
tillhörde Johanniter-orden. För öfrigt var staden
omgifven af murar med portar, tre åt sjösidan och en
åt landssidan, hvarjemte till platsens ytterligare
trygghet en befästning var anlagd invid den trånga
genomfarten vid Stäket, för att mota möjliga anfall
från sjösidan, och ett fäste eller kastell vid
Wenngarn till stadens skydd åt landssidan.

Mariakyrkan i Sigtuna.
(Teckning af C. S. Hallbeck.}

Oaktadt sitt trygga läge och starka försvar
blef staden ånyo hemsökt och förstörd af en
sjöröfvarflotta. Den 12 Juli 1187 såg den fåtaliga
besättningen på S:t Eriks hus vid Stäket det ena
seglet efter det andra sticka upp ur fjärden
söder om borgen. Det var en flottilj med estniska
och karelska vikingar, som närmade sig. Inom en
stund var borgen i deras händer, och bland de döde
befann sig äfven erkebiskopen Johannes, som då var
derute. Hedningarna fortsatte derpå färden öfver
Skarfven till Sigtuna, der anfallet var lika oväntadt
som vid Stäket, och försvaret i följd deraf lika
lamt och kraftlöst. Staden blef i grund förstörd och
utplundrad. Bland det rika byte, som föll i segrarnes
händer, voro tvenne silfverportar, som sägnen sedan
påstod varit stadsportarna. Den lärde orientalisten
Henrik Brenner, som flere gånger besökte Ryssland i
början af 1700-talet, hörde derunder omtalas, att i
storkyrkan i Nowgorod funnos tvenne silfverportar,
med oläsliga inskrifter. Han begaf sig dit och fann
tvenne kordörrar af massift silfver, med en latinsk
inskription i munkstil. Kyrkobetjeningen upplyste
honom om, att portarna
i forna tider blifvit tagna i Sverige från en stad
Czartuna, som man på goda sannolikhetsskäl anser vara
vårt Sigtuna.

Efter denna förödelse återvann staden aldrig sitt
förra välstånd. Den härjades dertill 1255 af en
förfärlig eldsvåda. Tillika hade under tidernas lopp
nya förhållanden inträdt, så att ett tillbakagående
i stadens näringslif icke kunde förhindras. Stockholm
hade af Birger Jarl blifvit befästadt, till »lås för
Mälarens sjö», och Sigtunaborna sjelfva voro bland de
första att nedsätta sig der, för att idka köpenskap
under skyddet af de försvarsverk, jarlen låtit
uppföra. Dock -- det gamla är seglifvadt. Sigtunas
herrliga belägenhet, dess lätta beröring med de
bördiga orterna kring Mälaren, kanske också dess
ärevördiga minnen, bidrogo hvar för sig att ännu
någon tid fördröja den stund, då staden skulle gå
under för sin mäktiga medtäflare.

År   1526  var Sigtuna näst Stockholm den andra staden
i riket; men derefter gick dess förfall så mycket
hastigare. Oaktadt flere kungliga resolutioner och
förunnade förmåner kunde Sigtuna omöjligen förkofra
sig. Upprepade eldsvådor tillkommo för att uttömma
den sista lifskraften, och slutligen funno borgarne
1845 sig föranlåtna, att hos Kongl. Maj:t anhålla,
det staden, med bibehållande af sitt namn, måtte bli
förlagd under landsrätt.

Kasta vi nu en blick på de kyrkliga
byggnadsmonumenter, som ännu finnas i Sigtuna, så
möta oss af de sex kyrkor och kapell, som här under
medeltiden reste sina spiror mot höjden, ännu fyra,
men blott en i det vårdade skick, att hon begagnas
till gudstjenst, de andra tre såsom mer eller mindre
ståtliga ruiner.

Så vidt man nu kan döma, är af dem S:t Per den
äldsta. Hon innehar ett dominerande läge på en höjd
med den 
herrligaste utsigt öfver staden och Mälaren. Enligt
sägnen skall hon ha blifvit uppförd på konung
Stenkils bekostnad af biskop Adalvard d. y., som
ankom till Sigtuna omkring 1064. Hon har utgjorts
af ett enskeppigt långhus med fyrkantigt midttorn
och ett torn i vester. Från midttornet utgå,
åt öster ett smalt kor med halfrund absis, samt
åt norr och söder korsarmar, hvilka liksom koret
sluta med absis-lika utbyggnader åt öster. Kyrkan
erhåller härigenom formen af ett latinskt kors,
hvilket dock, genom de små öppningarna å midttornet
och de tre absiserna åt öster, har en lika egen som
vacker grundplan. Samma torn, som varit nära hundra
fot högt, och ännu har i behåll en del gluggar med
kolonner och tärnings-kapitäl, innehåller fyra murade
hvalf eller afdelningar, hvilka göra det troligt,
att kyrkotornen, såsom ofta förhållandet var i äldre
tider, haft som biändamål att tjena till försvarsverk.

Ännu i början af 1600-talet hade tornet i behåll
sin höga spira, hvilken under en häftig östanstorm
1616 nedstörtade och krossade kyrkhvalfven. År 1753
nedrasade under ett långvarigt regn vestra delen
af södra sidomuren. Nu äro skeppets båda långsidor
nära vestra gafvelmuren jemnade med jorden; korets
korshvalf nedtyngdes af en snömassa och instörtade
1755 och det hela är numera en storartad ruin, omkring
hvilken några skröpliga byggnader och uthus lägrat
sig, med fara att krossas vid ett nytt ras.

Ett ej mindre vördnadsbjudande minne från den katolska
kultens blomstringsdar är S:t Olofs kyrka, som ligger
några hundra steg i nordost om S:t Per. På det hela är
likheten emellan de begge templen i ögonen fallande,
ehuru jemväl stora olikheter ega rum. -- Liksom
S:t Per, har S:t Olofs kyrka ett groft midttorn,
från hvilket de öfriga byggnadsdelarna radiera. Men
öppningarna mellan tornet och hufvudarmarna hafva
varit itudelade genom kolonner, hvilka under en
senare tid blifvit bortbrutna, så att det kolossala
tornet nu endast hvilar på det bräckliga stödet af
fyra murhörn. -- Från S:t Per skiljer den sig för
öfrigt derutinnan, att långhuset varit treskeppigt,
samt att det icke haft något särskildt kor utan endast
en korrundel åt öster.

S:t Lars, som varit korsformig, med fyrkantigt torn i
vester och en rundel i öster, är till största delen
jemnad med jorden. Endast tornets vestra och nära
hälften af dess södra sida är hvad som nu återstår
af detta tempel.

Af den fjerde stadskyrkan S:t Nicolaus, enligt sägen
uppförd af ryska köpmän, återfinnes numera intet spår.

Under förra hälften af 13:de århundradet anlades i
Sigtuna ett dominikaner-kloster, för hvilket påfven
Honorius den tredje 1221 utfärdat aflatsbref. Likväl
anses något brödraskap ej ha nedsatt sig der förrän
1237, hvarefter byggandet af klostrets kyrka tog
sin början. Den nya stiftelsen omhuldades på det
ömmaste af påfvar, erkebiskopar och legater, bland
hvilka den i vår kyrkohistoria ryktbare Wilhelm af
Sabina 1247 gaf fyratio dagars aflat åt dem, som
på invigningsdagen besökte Svartbrödernas kyrka
i Sigtuna, understödde deras byggnadsarbete eller
annars ditkommo för att förrätta sin andakt.

Klostret vann inom kort ett utomordentligt anseende
och det märkliga inträffade, att i den mån stadens
näringar och rörelse sjönko, i samma mån ökade sig
klostrets rikedomar och välmåga. Inom sitt ordenskap
var Sigtuna klostersamfund på sin tid det mest
betydande i Sverige, hvarpå såsom bevis kan nämnas,
att Johannes-klostrets förste prior blef biskop
i Åbo och sedermera erkebiskop i Upsala, och att
den siste priorn, Martin Skytte, som jemväl var
generalvikarie för hela dominikanerorden i norden,
blef, då klostret vid reformationen indrogs, den
förste lutherske biskopen i Åbo.

Ett lika vackert, som i konsthistoriskt hänseende
dyrbart monument af dominikanernas verksamhet och
byggnadsskicklighet är Mariakyrkan, som nu begagnas
till stads- och sockenkyrka. Hon utgöres af ett
treskeppigt långhus, hvars mellanskepp är dubbelt
bredare men föga högre än sidoskeppen. Å vestra
gafveln, liksom på den motstående altarväggen,
har kyrkan tre höga smala fönster, samt å långsidan
parvis tvenne sådana helt nära hvarandra. Byggnadens
hela konstruktion vittnar om en öfvergångstid mellan
romansk och gotisk byggnadskonst, särdeles i pelarnes
sidosprång och halfkolonner, samt i takhvalfven,
hvilka senare röja ett tydligt närmande till den
renare, ehuru enklare, spetsbågsstilen. Då bifogade
teckning, tagen på stället af vår talangfulle
artist hr Hallbeck, bättre än en beskrifning ger
läsaren en föreställning om den vackra kyrkans
utseende, kunna vi inskränka oss till det redan
sagda. -- Ända till 1612 bibehöll Mariakyrkan i det
närmaste sin medeltidsdrägt. Der funnos då ännu
tre altaren: Jungfru Marias, Heligkors' och S:t
Niklas' altaren. Det förstnämda hade sin plats i
korets östra ända och är således detsamma som ännu
begagnas. De två andra ha deremot spårlöst försvunnit;
men hafva förmodligen stått i koret på sidorna
om högaltaret. Vid samma tid pryddes ännu kyrkans
fönster af åtskilliga glasmålningar, af hvilka en i
korets östra fönsteröppning framställde konung Eriks
af Pommern namnchiffer och kungliga insignier.

*

Vi vända nu blicken till ett annat ställe inom
Upp-svearnas bygd, ett ställe lika rikt på minnen,
som Sigtuna; men ännu torftigare i sitt förfall --
nemligen Gamla Upsala.

Äfven om man icke kände af historien, att denna punkt
en gång varit hufvudorten för det gamla Sveaväldet,
skulle man ana det af den mängd fornlemningar här
förekomma, eller åtminstone i dem finna talande
vittnesbörd om en fordom rik och mäktig landsdel. I
slutet af 1600-talet räknade Olof Rudbeck på en mils
omkrets kring Gamla Upsala mellan tolf och tretton
tusen grafhögar och ännu under Verelii tid funnos på
åsen vid kyrkan 670 sådana.

Lika bekanta, som ansenliga till sina dimensioner,
äro de tre s. k. »kungshögarna». Man kan tänka sig
deras storlek, då det säges, att de synas på en half
mils afstånd åt alla håll på den vida slätten, och
att de med sina toppar nå öfver tornet på den bredvid
liggande kyrkan. Deras ofantliga former ha gjort, att
många vetenskapsmän ansett dem för naturbildningar
i stället för alster af menniskohand och en tvist
härom pågick just emellan våra antiqvarier och
naturforskare, när konung Oscar I:s söner besökte
universitetet i Upsala. För att få frågan afgjord
anslog kronprinsen Carl medel till en vetenskaplig
undersökning af den största bland högarna. Under
ledning af dåvarande öfverstlöjtnant Stål företogs
1846 den nämda undersökningen; en öppning gjordes
på högens ena sida och en stollgång af stolpar och
plankor infördes till högens midt. Här möttes de
arbetande af ett stenkummel, hvilket, sedan några af
stenarna blifvit med varsamhet borttagna, visade sig
innesluta en grafurna med brända ben. Högens tillkomst
genom menniskohand var härmed gifven och den gamla
åsigten att Upsala högar voro jättelika forngrafvar
bekräftad. -- Under en följd af år fördes de resande,
som besökte Gamla Upsala, af en vägvisare, med ljus
och lykta, genom den 112 fot långa gången och funno
vid dess slut inom ett ståltrådsgaller det lilla
konstlösa lerkärl, som gömmer askan af någon bland
nordens mäktiga höfdingar. Ingången är dock numera
tillsluten.

Bredvid Kungshögarna ligger en fjerde mindre hög,
den s. k. Tingshögen, från hvilken konungarna fordom
talade till folket på tingen och der ännu Gustaf den
förste höll sammankomst med upplänningarna.

Strax vester om högarna ligger Gamla Upsala kyrka,
ett minnesmärke lika omtvistadt inom kretsen af
våra byggnadskunnige, som konungagrafvarna bland
naturforskare och arkeologer. Det var länge en
mening, hufvudsakligen utgången från Ol. Rudbeck
och J. Peringsköld, att den nu varande kyrkan
skulle till någon del vara en lemning af det
gamla afgudahuset. Denna förvillelse är af senare
konstforskare tydligt ådagalagd, och ingen lärer väl
nu på allvar tro sägnen om huru konung Inge med eld
renade det Odinska gudahofvet till en kristen kyrka.

Till byggnadsart framter Gamla Upsala kyrka en
öfverraskande likhet med S:t Olof i Sigtuna. Det vill
säga, att hon från början utgjorts af en korsbyggnad
omkring ett midttorn,
hvars nedersta afdelning åt hvarje sida haft tvenne
rundbågiga genomgångar. Äfven korsarmarna, hvilka nu
äro bortbrutna och fått sina genomgångar igenmurade,
visade stor öfverensstämmelse med den förut beskrifna
kyrkan i Sigtuna, I sitt närvarande skick utgöres
byggnaden af ett enskeppigt långhus, med korrundel.

Enligt   en  berättelse,   som har all sannolikhet
för sig, skall kyrkan vara anlagd af konung Sverker
den förste och
fullbordad af Erik den Helige omkring 1150. Ifrån
1163, då Upsala fick sin förste erkebiskop, var
Gamla Upsala erkebiskopskyrka; men afbrann
1245, och blef sedan aldrig återställd i sitt forna
skick. Tjugosex år derefter flyttades erkebiskopssätet
till Östra Aros eller Nya Upsala och ifrån denna
tid har Sveriges äldsta metropolitkyrka varit
tempel i en landsförsamling och Svealands uråldriga
konungaresidens nedsjunkit till rangen af en bondby.


En teckning efter naturen.

Det var en blid vårdag, solen sken med sin mildaste
glans, dufvorna kuttrade i de gamla ekarna, trastarna
sjöngo i talltopparna, lärkorna drillade uppe i
rymden, bien började surra omkring sina kupor, hela
naturen var glad och liflig och prisade Gud för hans
godhet. Jag hade hvarjehanda göromål, men inga, som
voro betungande, och till och med gåfvo de mig inkomst
för tillfället. Jag var i skötet af min familj,
hvars medlemmar, liksom jag, voro friska. En god
middagsmåltid intogs. Jag hade allt, hvad jag behöfde,
allt, hvad man någonsin kan behöfva för att vara
nöjd med sin lott, till och med mycket nöjd, mycket,
ja högst tacksam emot Honom, som gifver dagligt bröd.

Men var jag nöjd? Nej, jag tyckte att det var så
mycket som fattades, så mycket som var i olag. Det
var så tungt att vara på den plats, jag var. Det
var så mycket, som hindrade mig från att vara så
fri, som jag ville. Med ett ord: missmodets moln,
missbelåtenhetens dimma lägrade sig öfver min verld,
hvilken eljest var den ljusaste, som jag någonsin
kunnat önska mig, var just den, som utgjort min
barndoms dröm och min ungdoms förhoppning och min
förra sträfvan att uppnå. Jag visste icke hvad jag
ville. Jag var missnöjd.

Då klädde jag mig för att gå ut och begaf mig ett
stycke utom gården, der Per vid Dammen hade sin
kalkugn.

Per vid Dammen bor, jemte sin gamla hustru och två
barn, i en liten låg stuga, hvars dörrar äro glesa,
hvars fönsterrutor äro lappade. Han har en liten
jordtäppa, som ger honom potatisafkastning till högst
en månads uppehälle. Hans säng består af en kärfve
halm med ringa och torftiga sängkläder deröfver,
hans bord har sällan sofvel, det är dagar,
då i hans hus icke finnes bröd, smör och mjölk höra
till sällsyntheterna i hans hem. Han har endast en
rock, tunn och luggsliten, i hvilken han dock kan visa
sig i kyrkan. Allt är för Per det torftigaste, som det
kan vara, för att uppehålla lifvet, och hans arbete
året om är att bränna kalk. Inne i sitt bergschakt
hamrar och spränger han ut kalksten och skiffer,
ehvad temperaturen är +20° eller -20°, och alltid
iklädd lika tunn drägt; och när han bränt sin ugn,
har han gjort åtminstone 25 dagsverken för att få 10
tunnor bränd kalksten.

Jag träffade Per just som han tände kalkugnen. Vid
tändstället låg den gamle mannen på knä och gjorde
upp eld. Hans trätofflor voro sämre än Casems, hans
mössa var från trettio år tillbaka, hål och lappar
omvexlade på hans »outsägliga» och på hans fragment
af rock, kalkstenen hade svärtat både kläder, ansigte
och händer. Snart var der eld i skiffern och värmen
spridde sig. Per inlade några potatis i eldmörjan
vid ugnsmynningen, stekte dem der och började spisa
samt sträckte ut sig vid värmen. Jag språkade med
honom om hvarjehanda och fick oupphörligt lekande
och gladlynta svar. När jag slutligen sade: »du har
dock, min käre Per, bra litet för din sträfvan och
ditt arbete,» svarade han: »jag har det så bra,
att ingen kan ha det bättre.» .

På många år har jag icke fått en så skarp
tillrättavisning, som den Per sålunda gaf mig.

Men solen syntes mig genast klarare, fågelsången
hördes mera klingande, luften blef mera genomskinlig;
mitt bröst blef rymligare, mitt hjerta slog lifligare,
min tanke höjde sig till Honom, ifrån hvilken all
god gåfva kommer och äfven den aldrig nog prisvärda
gåfvan af ett förnöjsamt sinne.

Claës Joh. Ljungström.


Kungagrafvarna i Golkonda.

Indien -- med en befolkning af hundrafyrtio millioner
menniskor, med af oceanen och kompakta bergskedjor
bestämda gränser -- Indien är en verld för sig på
globkartan och i menskligheten. Tre generationer af
Europas skarpsinnigaste lärde hafva sysselsatt sig
med att läsa detta folks tusenåriga kulturhistoria
i dess minnesmärken, dess urgamla religionsbruk och
dess tungomål, som bildar stammen för de mest utbredda
och mest skilda språkarter på jorden. Vi skola ej
inlåta oss i vidlyftiga ordanden, låtom oss blott
kasta en blick på en af dessa monumentala byggnader,
egendomliga för sin byggnadsstil och egendomliga
för sin bestämmelse. Det är konungagrafvarna i
Golkonda. Golkonda är namnet på en fästning med
ruiner i det forna liknämda konungariket på Dekan,
och ligger 1 1/2 mil vester om hufvudstaden i Nizam,
Hyderabad. Fästningen, belägen på en granithäll, är
mycket stark och ämnad att bevaka Nizams statsfängelse
och skattkammare. Blott 1800 fot från densamma
stå, redan mycket förfallna, aderton storartade
granitmausoléer tillhörande de forna konungarna
af dynastien Kutab-Schah, med ståtliga kupoler
och tinnar, till en del betäckta med skönt färgade
porslinstegel och smyckade med språk ur Koran, skrifna
med glänsande hvitt på djupblå grund. Till hvarje
mausolé sluter sig en moské, fordom betjenad af 
talrika prester, som hade den vackra tjenstgöringen att
dagligen bespisa de fattiga i grannskapet. Parken
deromkring med sina fontäner, mattorna i de inre
gångarna och sarkofagernas rika draperier hafva
försvunnit. Mausoléerna, säger en resande, utgöra
en yttre och en inre byggnad, höjande sig på ett
underlag af granit. Öfra våningen är betäckt af en
sferisk dôm, liknande dem som man ser i de flesta
monumenter i arabisk stil. Midt i en stor sal utan
prydnader står sarkofagen i svart marmor, bildad af
fyra skifvor och bärande i upphöjd skrift verser ur
Koran. Oaktadt sin ytterliga enkelhet är den svarta
sarkofagen under det ofantliga hvita hvalfvet af en
gripande verkan. De fasta pelarne äro åttkantiga och
vissa partier af monumentet, såsom dômens bas, äro
klädda med emaljerade skifvor i lifliga färger. Det
fins till och med grafvar, hvarest hela dômen är
betäckt med denna lysande emalj, som på långt håll
reflekterar tropiksolens varma strålar. Understundom
ser man på frisen till andra våningen en rad af sådana
emaljskifvor, der på blå botten i hvita bokstäfver
läsas vissa verser ur Koran.

Olyckligtvis hafva några engelska turister brutalt
förstört största delen af dessa emaljer, hvilkas
lifliga färger så mycket värderades i Orienten och
hvilkas tillverkningssätt för våra
Kungagrafvarna i Golkonda.
dagar   utgör   en hemlighet.    För   öfrigt äro
monumenterna i  temligen godt
behåll, och torde ännu trotsa många generationer,  innan   de   öfverlemnas åt
förintelsen, liksom de   stofthyddor, 
dem de en gång voro bestämda att hysa.


Drägter från Spezzia.

När man   talar   om   våra dagars italienare,  så
är  det orätt att vilja orda om dem i allmänhet
eller  att i de   välkända   gestalterna   från Roms
campagna   eller Chiajans dammar  vilja se typer för
Italiens    öfriga   befolkning. I flere provinser
återfinner man ännu rätt karakteristiska, smakfulla
drägter, och de båda teckningar,   vi   här   meddela,
lemna prof derpå.

Den ena af de båda qvinnorna är en ung borgarflicka
från staden Spezzia. Hon är icke någon brud, fastän
hon bär slöja, ty denna del af hennes drägt utgör
den anmärkningsvärdaste delen af nationalkostymen
i trakten kring Liguriska viken. Slöjan är stundom
svart, såsom man äfven finner annorstädes t. ex. i
Venedig, svart som det obetäckta håret, och vackert
nedfallande på hals och skuldror; stundom är den,
enligt modet kring Genua, af hvit tyll, som kokett
nedfaller öfver den mörka drägten och med sina fina
genomskinliga veck ger ett luftigt uttryck åt hela
gestalten. Olyckligtvis är slöjan icke uteslutande de
unga damernas monopol, utan bäres äfven af de äldre;
intrycket torde derföre blifva något stördt, i
händelse man bakom den tilldragna slöjan anar ett
par dunkelljufva ögon och finner -- några skrynklor
och en torr uddhvass blick.

Den andra figuren är en bondqvinna från trakten
af Spezzia. Vill man ha en föreställning om
rikhaltigheten af de liguriska bondqvinnornas drägter,
så bör man den första söndagen i Juli närvara vid
festen för
»Vår fru af Acquasanta», hvilkens kapell synes på en
höjd öfver Marolo, en liten vacker by, som utbreder sig
med sina mångfärgade hus vid Spezziaviken (ligurerna
tycka om att måla sina hus i bjerta färger), och
mycket väl synes från gatorna i Spezzia. Till en
dylik högtid hafva naturligtvis alla qvinnorna
prydt sig i sin vackraste högtidsstass, för att
hedra madonnan. Man finner här utvecklad den lifliga
smak för lysande färger, som karakteriserar andra
kustbor vid Medelhafvet, här likväl mera lämpad
efter skönhetssinnets fordringar. Lefvande blommor
höra till de nödvändigaste beståndsdelarna af deras
högtidsdrägt. De sättas helt kokett öfver högra örat,
på sidan om en liten flat halmhatt, hvilken fästes
med band och tjenar till underlag för bördor, som de
likt andra italienskor bära på hufvudet. Lusten att
pryda sig med blommor är så stor, att mången tärna
trotsar lagen och lagens tjenare (ett slags polis
i halfpresterlig kostym) för att i trädgårdar och
parker bemäktiga sig en indisk ros eller en spansk
jasmin. Denna smak för blommor delas jemväl af männen,
som gerna sticka en blomqvast i sin sammetsjacka. Vid
högtidliga tillfällen prydas äfven mulåsnornas
hufvuden med löf och blommor, och man har sålunda en
både angenäm och ovanlig anblick, då det festklädda
landtfolket från alla håll på de smala bergstigarna
färdas till Acquasantas kapell, för att bringa den
heliga modren sin andaktsfulla vördnad.

Borgarflicka från Spezzia.


En sydamerikansk amazon i svenska färger.

»Det nittonde århundradet lider brist på romantik»
är ett påstående, som man ofta nog hör upprepas i
samband med klagovisor öfver de materiela intressenas
öfvervigt och allt nivellerande kraft. Lokomotivet
kommer stönande och hvisslande ut ur den genomsprängda
Loreley-klippan, hvars trollska sirener naturligtvis
längesedan flytt för stenkolsröken; man färdas i
beqväm waggon öfver alperna, och lavinerna glömma
af pur häpnad att störta ned; länders och rikens
öden afgör strategen genom några streck på kartan,
som hvilar på hans skrifbord, eller mekanikern genom
att subtrahera ett tempo från laddningen af ett
skjutvapen. Materielen och massorna betyda allt,
individen och hans egenskaper intet -- hvad under
då, om modet och den personliga tapperheten,
fosterlandskänslan, som drifver till stora dåd, och
förmågan af ädel uppoffring dö af tvinsot? Åtminstone
slumra de af brist på tillfälle till utöfning,
och då ryktet stundom för till oss sagan om någon
djerf och stolt handling, så är det vanligen från
civilisationens gränsposteringar, länder som ännu
icke stelnat till detta regelrätta men i all sin
förträfflighet ej så sällan tråkiga samhällsskick,
under hvars egid
de drifter, som danade våra förfäder till hjeltar,
slumra den rättfärdiges sömn.

Bondqvinna från trakten af Spezzia.
(Tillhör art. "Drägter från Spezzia".)

Det är från en sådan frihetens och bildningens pionier
bland staterna, en liten tapper kämpe i utvecklingens
och framåtskridandets stora förbundshär -- från den
lilla republiken Nya Granada i Sydamerika som ryktet
tillfört oss berättelsen om en vacker handling, som
utom sitt allmänna menskliga intresse genom vissa
omständigheter äfven har ett specielt svenskt sådant.

Bland de många våra landsmän, som inom fosterlandet
funnit sin verksamhetsdrift hämmad af för trånga
gränser, hafva visserligen de flesta sökt sig hem i
Förenta Staterna, men åtskilliga hafva äfven hamnat
på Amerikas södra kontinent. Redan vid slutet af
tjugotalet hade en svensk, dr Pedro Nisser i fristaten
Nya Granada förvärfvat sig en aktad ställning såsom
en kunnig och mycket anlitad läkare, samt genom
sitt giftermål med donna Maria Martinez lierat sig
med en af de mera framstående familjerna af spansk
härkomst, kärnan af landets befolkning. Vid början af
fyrtiotalet inträffade en af de många revolutioner,
som i dessa unga samhällen så ofta spela makten ur
det ena partiets händer i det andras -- en revolution,
genom hvilken det ultra liberala partiet, el partido
roxo, kommit till väldet. I Mars månad 1841 erhöll
donna Maria Martinez de Nisser underrättelse att
hennes man, don Pedro Nisser på väg från staden
Medellin, dit han begifvit sig i embetsärenden,
till sitt hem i staden Sonson blifvit på misstankar
arresterad af det herrskande partiet och insatt i
stadsfängelset i Rio Negro.

Bestört öfver denna underrättelse och intagen af
farhågor för sin makes lif och säkerhet, -- ty vid
dessa partistrider voro grymma våldsgerningar ej
sällsynta -- fattade den unga makan ett djerft beslut,
hvilket hon äfven med okuflig kraft utförde, sedan hon
genom enträgna böner lyckats öfvervinna sina åldriga
föräldrars betänkligheter mot den dristiga planen.

Dagen derpå öfverraskades Sonsons invånare af en
sällsam anblick. Uppför stadens förnämsta gata drogo
trenne ryttare, af hvilka den mellersta, en smärt
och ädel gestalt, kring den lätta hatten af hipihapa 
En bladväxt, af hvars bast hattar förfärdigas.
bar ett bredt karmosinrödt bandt på hvilket lästes
orden »Morir por la patria es la primera virtud»
(att dö för fosterlandet är den högsta dygd). Den
krigiska drägten -- i de svenska färgerna -- den
stolta hållningen och den modiga blicken kunde dock
ej förneka hennes kön, och helsad af folkets bifall
och förundran fortsatte Maria Martinez, eskorterad
af sina båda yngre bröder, under växande tillopp af
en nyfiken menniskoskara sin väg till stadens torg.

Der äskade hon ljud och talade till den nu talrikt
församlade mängden. Hon förklarade dem den orsak,
som närmast drifvit henne till att utbyta sitt köns drägt
mot krigarskruden, hon vädjade till deras känsla för
lag och ordning, deras kärlek till den konstitution de
besvurit, och som nu trampades under fötterna af ett
laglöst parti; hon bad om deras bistånd att kufva det
laglösa partiet -- och derigenom rädda hennes fångne
make, -- och lofvade att troget dela deras mödor,
uppmuntra dem i striden och vårda deras sårade.

Hennes tal helsades med jubel och ihärdiga rop af
»lefve konstitutionen! lefve Maria Martinez!» -
och frivilliga strömmade i mängd till den dristiga
amazonens fana. 

På hennes inrådan uppsökte man en
officer, kapten Enao, som undan det herrskande
partiets förföljelser måst dölja sig i skogarna
kring Sonson. Under hans uppsigt samlades och
inöfvades på några dagar en trupp af omkring 100
man. Beväpningen var klen -- några få skjutgevär
och för öfrigt för tillfället förfärdigade lansar --
men modet och stridslusten voro så mycket större och
eldades alltjemt genom den modiga Maria Martinez'
närvaro och föredöme. 

Så rustad tågade man fienden
till mötes. I Abejorral, grannstaden till Sonson,
mottogs den lilla modiga truppen af ytterligare
100 frivilliga, och krigsråd hölls af donna Maria,
chefen för trupperna, Enao, och en prest på platsen,
padre Restrepo. Man visste nu att fienden, som satt
sig i marsch från Rio Negro, räknade 750 à 800 man,
väl beväpnade och disciplinerade, hvaremot Enaos
kår räknade på sin höjd 250 man, af hvilka endast
tredjedelen var försedd med gevär. All tanke på att
möta i öppen fejd var sålunda omöjlig. För att strida
med någon utsigt till framgång måste man åtminstone
hafva fördelen af en stark ställning, ett skyddadt
bakhåll i fiendens väg. En sådan ställning fanns
vid Salamina, en liten stad, belägen på gränsen af
högslätten, just der den började att stupa brant ned
mot Poso-flodens dal och ungefär 6 à 7 svenska mil
aflägsen från Abejorral. Men för att kunna intaga
denna ställning måste marschen dit verkställas i
största hemlighet. Under hällregn, i djupt nedan
under kolsvarta nätter, verkställdes denna marsch
öfver en oländig mark genom täta skogar på bivägar
öfver svällda och strida bergströmmar och genom
nästan obebodda trakter. Påträffades något enstaka
nybygge, måste alla dess invånare följa med truppen,
på det inga underrättelser om dess marsch skulle
spridas. Maria Martinez delade troget alla truppens
faror och mödor, uppmuntrande sina kamrater med ord
och föredöme.

Den 3 Maj uppnådde den utmattade truppen
Salamina. Beläget på högsta punkten af den
från Posodalen brant uppstigande Cordilleren,
beherrskade den lilla staden hela den nedanför
liggande dalen, från hvilken vägen i branta
zigzagstigningar slingrade sig uppåt den skogbeväxta
bergssluttningen. Genom skogen röjdes uthuggningar
från den ena
vinkeln af vägen till den andra, genom hvilka en
mindre trupp kunde praktisera sig direkt (en sida
i triangeln i stället för de båda öfriga, som den
anryckande fienden måste tillryggalägga) och från
hvilka långa stycken af den trånga branta vägen kunde
med gevärseld bestrykas.

På aftonen den 4 Maj anlände från Bogota en välkommen
förstärkning, nemligen hundra stycken flintlåsgevär
och en kagge krut. Dessa utdelades åt truppen
och lansarna öfverlemnades åt de hundra indianer
som burit gevären -- en reservtrupp, på hvilken man
dock väl visste sig föga kunna lita. Alla tennstop
och tallrikar som funnos i staden öfverlemnades åt
fruntimren, som under donna Marias ledning deraf
stöpte kulor, samt tillverkade patronerna.

Den 5 på morgonen var den lilla truppen så godt sig
göra lät rustad att mottaga sina fiender, och då kunde
äfven dess generalstab -- donna Maria, kapten Enao,
los padres Restrepo och Marin, pastorn i Salamina --
som fattat posto på platåns högsta punkt, genom kikare
nere i dalen urskilja insurgenternas mångfärgade
bluser och blänkande gevär.

Kapten Enao fördelade nu sitt manskap till
striden. Små plutoner af åtta till tio man fördelades
vid alla mynningar af uthuggningarna, från hvilka
delar af vägen kunde bestrykas. Hufvudstyrkan,
fördelad i troppar, utplanterades i temligen
vidsträckt spridning på en skarpt sluttande bergplatå
nära staden, till hvilken vägen utmynnade med ett
smalt pass efter att i skarp kurva hafva passerat
mellan tvenne höga bergväggar.

Man behöfver alls icke vara strateg för att inse huru
stark denna ställning var: de detascherade trupperna
kunde sjelfva, skyddade af skogen, anställa stor
skada bland den uppför vägen, under en tropisk sol
långsamt framtågande fienden, samt efter förrättadt
värf genom röjningarna snabbt förena sig med närmast
ofvanför posterade trupp, hvarigenom motståndet
mot de anryckande ständigt komme att tilltaga i
styrka. Hufvudstyrkan slutligen var så uppställd, att
den först vid fiendens framryckande ur passet kunde
observeras samt dessutom spridd, hvarigenom verkan af
de ur passet framkommandes salvor betydligt skulle
förminskas. Dertill var passet smalt, så att lång tid
skulle åtgå innan ett tillräckligt antal hunne fram
ur defilén för att kunna aflossa en verksam salva
eller företaga en stormning af den starkt sluttande
bergplatån.

Alla de lokala fördelarna äfvensom de moraliska:
öfverraskningen för den intet anande fienden och
öfvertygelsen hos de försvarande om rättmätigheten
af den sak, för hvilken de stridde, voro sålunda på
patrioternas sida -- men det behöfdes väl mot en mer
än dubbelt starkare fiende.

Långsamt rörde sig fiendens oordnade tåg uppför den
branta vägen. Vid första krökning helsades de af
några skott, som knappast mera än öfverraskade dem
-- någon särdeles skada kunde de ej åstadkomma. Men
redan i nästa vinkel af vägen blef elden starkare,
och ju högre de stego, desto mera oroades de vid
hvarje krökning af vägen af den envisa och allt
starkare blifna gevärselden. Dertill kom, att det
led långt fram på dagen: solen brände hett, vägen
var brant och mödosam, intet vatten fanns. Den långt
största delen af insurgenttruppen var till fots,
endast de som innehade ett sjelftaget högre befäl voro
beridna. En efter annan stupade och lemnades efter,
antingen träffad af en fiendtlig kula, af solens
mördande pilar eller under inflytelsen af 
omåttligt njutet aquardiente, tillgripet af törst och
förtviflan. Starkare och tätare föllo fiendens skott,
allt glesare blefvo de anryckandes leder. Slutligen
nådde man en röjning, der vägen vidgade sig till
en bred plan och skogen drog sig tillbaka från
densamma; här gjordes halt. Underbefälhafvaren
Galindo rådde till att detaschera en trupp, som
skulle framrycka på den direkta gångstigen genom
skogen och rensa densamma, under det hufvudtruppen
långsamt framryckte på vägen, men anföraren för
insurgenterna, öfverste Vesga, ville ej lyssna till
detta råd. »Ingen sådan försigtighet vore behöflig
mot en odisciplinerad bondhop, anförd af en qvinna.»
Han gaf order om att den ena hälften af truppen
skulle stanna såsom reserv der de nu voro, den andra
deremot oförtöfvadt framrycka genom det krokiga
bergpasset mot staden. Sjelf tog han befälet öfver
reserven och lemnade åt sin närmaste man, Galindo,
det kinkiga uppdraget att forcera passet. Under
jemn manspillan trängde denne vidare uppåt vägen,
inträngde i defilén och hann till dess mynning; men
då hans trupp derifrån skulle utrycka på platån,
mottogs den af en så mördande eld att den ryggade
tillbaka. Patrioternas ringa antal ingaf dock
insurgenterna nytt mod, och ännu ett försök gjordes
att forcera mynningen af defilén, men den salva, af
hvilken de nu möttes, var ännu kraftigare, och bland
de svårt sårade befann sig äfven Galindo. Under den
förvirring, som uppstod häraf, framsprängde donna
Marias bror med underrättelse att en förstärkning af
400 man patrioter var i antågande. Uppmuntrade häraf
grepo de tappre patrioterna till bajonetten och
inom kort var Galindos trupp omringad och fången. De
som lyckades fly trängde genom defilén tillbaka
till reserven och utbredde genom sin berättelse om
nederlaget och Galindos sår och tillfångatagande en
panisk förskräckelse, som snart dref reservtruppen
med sin chef i spetsen i vild flykt tillbaka utför
den förderfliga bergvägen. 

Tjugofyra officerare och
130 man tillfångatogos, och i spetsen för dessa och de
jublande segrarne intågade Maria Martinez i Salamina,
helsad af befolkningens och truppernas
lefverop. Hon hade från en höjd åsett hela striden;
hon hade uppmuntrat de uttågande patrioterna och genom
sin närvaro eldat deras mod, och nu, då segerjublet
ljöd som högst, då vaknade qvinnans instinkter,
och hon gick att med en stab af deltagande qvinnor
på slagfältet trösta och bispringa de sårade -- vän
och fiende lika.

Insurrektionen    var    krossad genom detta slag.
Alla statsfångar voro befriade, och i Medellin,   dit Maria  fördes   i
triumf, fick hon omfamna sin make.

I sin rapport till regeringen om striden vid Salamina
omnämde kapten Enao Maria Martinez såsom en bland de
medverkande vid kontrarevolutionen samt lofordade
hennes mod, uppoffring och patriotism. Regeringen
beslöt att tilldela samtliga deltagarne i striden
medaljer, och bestämdes det derjemte, att den
tappra amazonen skulle erhålla samma medalj som
officerarne. Vi meddela här ofvan en afbildning
af densamma.

Maria Martinez, den ädla amazonen, är ej mer, men
minnet af hennes patriotism lefver oförbleknadt hos
hennes landsmän liksom minnet af hennes uppoffrande
kärlek hos hennes make, hvilken vi hafva att
tacka för de data, efter hvilka vi i korthet
upptecknat berättelsen om hennes djerfva bragd. 
Dr Nisser, som under en längre tid uppehållit
sig härstädes för inledandet af handelsförbindelser
mellan Sverige och Columbia, har öfverlemnat den
ofvanomtalta medaljen till nationalmuseet. Till
Columbia medför han ett minne i svensk marmor att
lägga på den saknades graf.

L.
S:t Bernardshundar.
Sankt Bernhardshunden.

Det stora kraftfulla djur, som afbildas å motstående
sida, är den för sin skarpsinnighet och trohet
beryktade St. Bernhardshunden, hvars egenskaper redan
förut torde vara bekanta för något hvar af våra
läsare, hvarföre vi endast beledsaga den af djurtecknaren 
Specht utförda förträffliga teckningen
med några få ord.

Enligt någras åsigt är bernhardinerdoggen en
mellanrace af den engelska doggen och den spanska
vaktelhunden; enligt andras utsago skall racen
härstamma från en dansk dogg, som en neapolitansk
grefve Mazzini medförde från en resa i norden
och parade med wallisiska herdehundar. Djuren
hafva fortplantat sig rent genom fyra led, men
nu finnas de icke mera förhanden i ren race,
sedan de omkommit under sin trogna tjenst bland
lavinerna. En närbeslägtad race håller i stället på
att uppdragas. Djurets hemort är hospicen på Sankt
Bernhard, 7,880 fot öfver hafvet -- detta ogästvänliga
bergpass, der i det närmaste råder en åtta till nio
månaders vinter, hvarunder termometern nedsjunker
ända till -- 35° C., under det att på de varmaste
sommarmånaderna och på hela året icke komma tio
riktigt klara dagar utan storm och snöglopp, och der,
i korthet sagdt, den årliga medeltemperaturen står
lägre än vid Nordkap. Om sommaren falla här blott
stora snöflockar, om vintern deremot torra små skarpa
iskristaller, som äro så fina, att vinden förmår att
drifva dem genom hvarje dörr- och fönsterfog. Dessa
snöflingor hopas ofta af vinden, synnerligast i
närheten af hospicen, till 30 à 40 fot höga, lösa
snöväggar, hvilka betäcka alla stigar och afsatser,
och vid den ringaste rubbning störta ned i djupen.

En färd öfver detta gamla bergpass är blott om
sommaren och vid mycket klart väder utan fara; under
stormig väderlek deremot och om vintern, då de många
springorna och klyftorna betäckas af snö, är den för
vandraren lika mödosam som farlig. Hvarje år kräfver
berget ett antal offer. Än störtar en pilgrim ned i en
klyfta, än begrafves han af en lavin, än insvepes han
i en dimma, så att han tappar gångstigen och omkommer
af hunger och trötthet, än öfverraskas han af en
sömn, hvarur han icke mer uppvaknar. Utan de ädla
munkarnas äkta, kristliga och uppoffrande verksamhet
skulle Bernhardspasset blott få månader eller veckor af året kunna
öfvergås. Alltsedan det åttonde århundradet egna
de sig åt det fromma kallet att rädda och vårda
de resande. Dessas skötsel och förplägning gifves
utan ersättning. Fasta stenbyggnader, i hvilka elden
aldrig slocknar på härden, kunna i nödfall herbergera
ett par hundra menniskor. Men det egendomligaste är
den städse handhafda vakttjensten, som väsentligt
understödjes af de verldsberömda hundarna. Hvarje
dag gå två klosterdrängar öfver de farligaste
delarna af passet: en från klostrets lägsta hytter
upp till hospicen, den andra nedför passet. Vid
oväder eller lavinfall tredubblas antalet och en
skara klosterbröder sluter sig till »sökarne», som
beledsagas af hundarna och äro försedda med spadar,
stänger, bårar och förfriskningar. Hvarje misstänkt
spår följes oaflåtligt, ideligen ljuda signaler,
hundarna observeras mycket noga. De äro ytterst
väl dresserade för att söka efter menniskospår
och genomströfva ofta frivilligt hela dagen om alla
klyftor och bergvägar. Finna de en förfrusen, så
springa de på kortaste vägen tillbaka till klostret,
skälla häftigt och ledsaga munkarna, som alltid hålla
sig beredda, fram till den olycklige.
Påträffa de en lavin, så undersöka de om de här icke
kunna upptäcka spåret af en menniska, och i fall
deras fina väderkorn ger dem visshet derom, så äro
de genast beredda att gräfva upp henne, hvarvid deras
starka klor och stora kroppskrafter komma dem väl till
pass. Vanligtvis bära de omkring halsen en liten korg
med förfriskningar eller en flaska med vin, ofta äfven
på ryggen ett par ylletäcken. Antalet menniskolif,
som blifvit räddade af dessa kloka hundar, är mycket
stort, och de antecknas samvetsgrannt uti hospicens
krönikeböcker. Den berömdaste hunden af denna race
var Barry, som under sin outtröttligt verksamma
lefnad räddade mer än fyratio menniskor från att
omkomma i snö och köld. När Barry blef gammal och
orkeslös och icke mer kunde tjena menskligheten,
underhölls han på offentlig bekostnad, och när han
till sist dog, blef han uppstoppad och till ett minne
för efterverlden uppställd i museet i Bern. Ingen,
som besöker museet, underlåter att beträda rummet,
der hunden är uppställd, och ofta ser man personer
vördnadsfullt blotta sitt hufvud för den gamle,
ädle Barry.




Beatrice Cenci.
(Efter en tafla af Guido Reni.)


Beatrice Cenci.

En italiensk brottmålshistoria från slutet af 15OO-talet.

Nästan alla främlingar, som komma till Rom, låta
föra sig till galleriet Barberini. De dragas
dit af minnet om ett blodigt sorgespel, hvars
hjeltinna genom folkets medlidande bibehållit
något af det intresse, som fäster sig vid ödets
offer. En af galleriets taflor visar oss Beatrice
Cenci, vandrande till afrättsplatsen. Det är ett
af Guidos mästerverk. 

Målaren har kastat fliken
af ett intetsägande skynke öfver den unga flickans
skuldra och prydt hennes hufvud med en turban; man
skulle kunna frestas att säga, att han varit rädd
att framställa henne i de lifdömdas drägt. Trots
hennes fruktan, som snarare är antydd än uttryckt,
är Beatrices hufvud mildt och skönt; hennes ögon
äro stora, hennes blick genomträngande, förvånad;
hon ser ut som en ung flicka, som öfverraskas midt
under sina tårar.

Denna hänförande varelses historia lyder så här. Vi
öfversatta den från en af den tidens krönikor.

Frans Cenci, Beatrices fader, föddes i Rom år 1527.
Hans hus, ett af de äldsta i hela Italien, berömde
sig af att vara stiftadt af den berömde konsuln
Crescentius, som i det tionde århundradet egenmyndigt
herrskade öfver påfvarnas makt, frihet och lif,
tills kejsar Otto den tredje fängslade och afrättade
honom (996). Under Gregorius den sjundes påfvedöme
bannlystes en Cenci. Ursinnig öfver bannlysningen
inträngde den biltoge i Mariakyrkan midt under
midnattsmessan, störtade rakt fram till altaret,
grep den fruktansvärde Hildebrand -- Gregorius den
sjunde -- i håret och släpade honom hem med sig såsom
fånge. Denna hänsynslöshet blef gemensam för alla
Cencierna.

Beatrices fader ärfde såsom son till Paul den femtes
skattmästare 160,000 piaster. Denna förmögenhet
gjorde Frans Cenci till en bland de rikaste af Roms
patricier och tillförsäkrade honom ett betydligt
inflytande. Han hade en ädel och stolt hållning,
var mycket väl växt, fast mager, och ansågs för att
vara utomordentligt stark. Hans ögon voro stora och
uttrycksfulla; hans fina läppar gåfvo hans småleende
ett egendomligt behag. Men detta småleende blef
fruktansvärdt inför en fiende, och vreden kom hans
kropp att skakas af en krampaktig och oöfvervinnelig
skälfning. Ännu såsom äldre brukade han rida från Rom
till Neapel och tillryggalade denna väglängd på tjugo
timmar. Han reste alltid ensam, utan att bekymra sig
om banditer. När hans häst var trött, köpte eller
tog han sig en annan. Framställde man invändningar,
afgjorde han tvisten med ett knytnäfslag.

Sådant var hufvudet för Cenciernas familj under
Gregorius den trettondes påfvedöme. Frans var då 48
år gammal. Hans hustru var död och hade efterlemnat
sju barn; han gifte sig då med Lucretia Petroni,
hvars skönhet var berömd. Från 1549 hade hans rykte
vuxit. Det är visserligen sannt, att det låg något
mörkt och allvarligt i folkets tal om honom. Man hade
aldrig sett honom gå in i någon kyrka; man sade, att
han berömde sig af att icke tro på Gud. Han törstade
efter underbara äfventyr, oväntade ödets vexlingar,
och trodde, att han aldrig kunde köpa en njutning
för dyrt. Han blef slutligen, sade folkpratet, så
öfvergifven af himmelen, att hans passioner antogo
en motbjudande karakter, och att hans utsväfningar
blefvo sådana, för hvilka ingen förlåtelse gifves.

Liksom för att bekräfta dessa rykten blef Frans Cenci
tre gånger fängslad på grund af en anklagelse, som
återkallar alla forntidens förargligaste förvillelser.

Med sådana passioner blefvo hans pligter såsom
familjefader honom förhatliga. Hans två äldsta
söner foro på hans befallning till universitetet i
Salerno. Der lät han dem qvarstanna utan att gifva
dem det ringaste understöd. De båda unga männen
nödgades återvända till Rom till fots, tiggande
sig fram. Fadren fördubblade då sin stränghet emot
dem till den grad, att de slutligen kastade sig för
Gregorius den trettondes fötter och anropade honom
om beskydd. Rörd öfver deras elände tvang påfven
Frans Cenci att betala till hvardera af sina söner
en pension af 2000 scudi. Kort derefter blef den ene
af dem mördad af en korfhandlare, och året derpå föll
den andre för Paul Corsos dolk.

Sedan hans söner hade undsluppit hans tyranni,
vände sig hans raseri mot hans hustru och mot hans
två döttrar af första giftet. Han behandlade dem
på det ovärdigaste, och han lät dem till och med
vara närvarande vid sådana scener, som hittills
blott Henrik den tredjes hof hade känt. Den äldsta
af döttrarna var nog lycklig att komma i tillfälle
att till påfven öfversända en böneskrift; den helige
fadren gjorde ett slut på hennes lidanden genom att
gifta henne med Carl Gabrielli af en ringa familj
och genom att tvinga Frans Cenci att gifva henne en
anständig hemgift. Men följderna af detta ingrepp i
hans myndighet blefvo fruktansvärda för hans hustru
Lucretia och den unga Beatrice. Hon var vid den tiden
fjorton år gammal. För att undgå ett upprepande af
händelsen med den äldre systern, inspärrade hennes
fader henne, hindrade henne från att ha förbindelse
med den yttre verlden och dref sin försigtighet så
långt, att han sjelf förde maten till henne.

Denna inspärrning, som i sig sjelf var grym för ett
sorglöst och leende barn, blef ännu svårare genom
den gamle Cencis råhet, hvilken betraktade alla
yttringar af dottrens frihetslängtan såsom tecken till
upproriskhet. Folkets mummel gick ännu längre. Man
har påstått, att under gubbens skenbara hat dolde
sig en afskyvärd kärlek, som han sökte förmå dottren
att dela.

Beatrice fördrog fadrens hårdhet med en dotters
tålamod. Men hon var nära sexton år. Plötsligt
föregick en förändring hos henne. I sin faders slott
hade hon ofta sett monsignor Guerra, en man med ett
förnämt sätt, dessutom
mycket vacker och tilldragande. Den unga enslingen
greps af en häftig kärlek till honom, och från denna
stund vaknade den energiska italienskan; hon önskade
icke längre friheten, hon fordrade den. Hon hade
sammankomster med sin styfmor, hvilken var förnärmad
i sin egenskap af qvinna och maka, och de beslöto
båda att låta upphofsmannen till deras elände dö. Det
förorsakade dem icke mycket besvär att vinna Jacob
Cenci, den ende öfverlefvande af de tre söner, som
Frans Cenci hade behandlat med så mycken hårdhet;
den olycklige unge mannen var då gift, fader till
sex barn och utan alla hjelpmedel. Monsignor Guerra
lät också vinna sig för deras förehafvande, och snart
fattades dem icke annat än medlens ordnande för att
utföra planen. Frans Cenci skulle tillbringa sommaren
i borgen Petrella på neapolitanskt område. Man
tänkte först låta mörda honom under vägen. Två män,
Marcio och Olimpio, hvilka hade goda skäl att hata den
gamle herrn, skulle lägga en skara banditer i bakhåll
för honom, men man öfvergaf snart denna plan, och
de sammansvurne beslöto att låta honom dö i sjelfva
borgen. Det var den 9 November 1598 Frans Cenci om
aftonen drack en dosis opium, som de två qvinnorna
skickligt bringat i hans vanliga dryck. Kort derefter
föll han i en djup sömn. Marcio och Olimpio, hvilka
redan hade smugit sig in i borgen, blefvo förda till
den slumrande gubben.

Lucretia och Beatrice väntade i rummet bredvid. Då
de sågo de två männen komma tillbaka med bleka och
förstörda ansigten, trodde de att allt var förbi,
men de kommo blott för att gifva sina betänkligheter
luft. De ansågo det vara alltför fegt att mörda en
sofvande man och gjorde sig en samvetssak deraf.

Beatrice kunde  icke  återhålla  sin vrede.
Hon ropade:

»Hafven I, män, icke mod att mörda en sofvande? I
skolen då långt mindre våga se honom under ögonen
när han vaknar. Och det är för att sluta på detta
sätt som I togen emot penningar! Eftersom er feghet
då ändtligen vill så ha det, skall jag sjelf mörda
min far, och I skolen icke lefva länge!»

Denna förebråelse och dessa hotelser bevekte Olimpio
och Marcio. De gingo tillbaka till den gamle, och med
en hammare borrade de en lång spik genom hans öga och
en annan genom hans hals. Mördarne lemnade det ännu
varma liket och mottogo sin belöning. Efter att ha
utdragit spikarna, insvepte Beatrice och hennes mor
den döde i ett lakan, släpade honom genom en lång
korridor och störtade honom genom ett hål ned på
några träd. De hoppades att man skulle tillskrifva
hans död ett nattligt fall. Så skedde verkligen
äfven, då man om morgonen fann liket. Det uppstod
stor förvirring i borgen; den aflidnes hustru och
dotter låtsade vara mycket bedröfvade; man gaf den
döde en högtidlig begrafning. Då dessa pligter voro
uppfyllda, återvände de till Rom för att njuta friden
och friheten, som de så länge hade efterlängtat.

Den neapolitanska polisen hade emellertid blifvit satt
i rörelse genom rykten från borgen Petrella. Medan
familjen Cenci trodde sig fullkomligt säker i Rom,
skred man på brottets skådeplats till en mycket
noggrann undersökning; man undersökte liket, man
förhörde borgens invånare. Bland annat talade en
tvätthustru om ett blodigt kläde, som hon fått
af Beatrice. Den romerska polisen mottog alla
dessa underrättelser utan att derföre arrestera
Cencierna. Brottslingarna hade kunnat fly, men de
rörde sig icke, antingen det nu var af sorglöshet
eller okunnighet.

Underrättad härom, utsände monsignor Guerra folk,
som skulle rödja Olimpio och Marcio ur vägen. Blott
den förstnämde kunde ertappas i Terni; den andre
satt redan i fängelse i Neapel och hade bekänt allt.

Bekännelsen skickades till Rom och hade till följd att
Jacob Cenci och Lucretia arresterades; de fördes till
fängelset Corte Savella, medan Beatrice bevakades i
fadrens slott. Så snart Marcio var förd från Neapel,
konfronterades han med de båda qvinnorna, hvilka
förnekade allt, i synnerhet Beatrice. Hon vägrade
att igenkänna banditen och talade med så mycken kraft
och myndighet, att till och med Marcio tappade modet
och drog sig tillbaka. Han dog kort derefter utan
att ha sagt ett enda ord, som kunde blottställa
den unga flickan. Det enda vittnets död syntes
tillintetgöra hela anklagelsen; man hade redan
fört de anklagade till borgen Sankt Angelo, då den
bandit blef arresterad, som hade mördat Olimpio. Hans
bekännelse var nära att föra monsignor Guerra för
rätten, men underrättad i tid, hade denne, förklädd
till kolbärare, lemnat Rom och flytt från Kyrkostaten.

Dessa omständigheter gjorde ett ofantligt
intryck. Cencierna blefvo ånyo förda till
fängelset Savella; man använde tortyren mot dem,
och de tillstodo allt. Blott Beatrice uthärdade utan
att tappa modet tortyren med repet och förvirrade
genom sina listiga svar den berömde domaren Ulysses
Moscati. Clemens den åttonde ville sjelf genomgå
ransakningshandlingarna; efter att ha läst dem,
anförtrodde han saken åt en ännu strängare domare,
och denne öfverlemnade den unga flickan ad torturam
capillorum, det vill säga, hon blef upphängd vid håret.

Denna energiska och passionerade själ, som hvarken
vittnenas krossande berättelser eller hennes
anhörigas modlöshet, hvarken hennes älskares flykt
eller kroppsliga marter kunnat böja, gaf nu efter för
koketteriet. Hon var rädd för att mista sitt vackra
blonda hår; hon ville bevara denna strålglans af
ungdom och skönhet till schavotten.

»Tag ned mig,» sade hon till rättstjenarne, »och låt
mig läsa min mors förhör; jag vill bekänna det som
skall bekännas.»

Hennes bekännelse var mycket uppriktig. Den helige
fadren läste den och befallde, att brottslingarna
skulle bindas vid svansarna af vilda hästar och på
detta sätt släpas till döds.

Men hela Rom var gripet af medlidande med denna
familj. Beatrices mod hade förvärfvat henne en mängd
beundrare. Kardinaler och furstar bönföllo hos Clemens
den åttonde om att gifva sin tillåtelse till, att de
dömda skulle få besvära sig. Med knapp nöd erhöllo
de tjugofem dagars uppskof. Roms förnämsta advokater
använde denna tid till att skrifva försvarsskrifter
för Cencierna. Påfven ville blott ogerna höra dem. Ett
ögonblick syntes han taga intryck af den berömde
Farinaccis vältaliga ord, och man gjorde sig redan
hopp om en benådning. Olyckligtvis erfor man just
i samma vefva, att Paul Santa-Croce hade mördat sin
mor. Den helige fadren blef rädd; han trodde sig böra
gifva ett afskräckande exempel, och aflägsnande sig
från sina mildhetstankar lät han kalla guvernören
i Rom och sade till honom: »Vi öfverlemna åt dig
Cenciernas sak, på det rättvisan utan dröjsmål må
vinna tillfyllestgörelse genom dina händer.»

Klockan sex på morgonen lördagen den 11 September
1599 kungjorde man för de olyckliga, som sofvo
lugnt, den ödesdigra nyheten. Den unga flickan
hade i första ögonblicket icke kraft att kläda sig;
hon utstötte genomträngande skrik och var alldeles
förtviflad. Hennes styfmor uppmanade henne att finna
sig i sitt öde, och Beatrice, som åter kom till sig
sjelf, var lika stark som förut. Klockan åtta biktade
de båda qvinnorna, afhörde messan och mottogo 
sakramentet, De voro klädda i långa, rikt veckade
drägter, sådana som nunnorna bära, utan den ringaste
prydnad. Lucretias var af svart siden; Beatrices af
blått taft, sammanbunden om lifvet med ett tjockt rep.

På platsen vid bron S:t Angelo hade man upprest
en schavott, på hvilken höjde sig en mannaja (ett
slags guillotine). Efter messan förde det heliga
brödraskapet sitt stora krucifix till fängelsets
port. Jacob Cenci utgick först. Han kastade sig
på knä på dörrtröskeln, läste en bön och kysste
kristusbilden.

De lifdömde begåfvo sig nu på väg till
schavotten. Lucretia och Beatrice hade hufvudet
betäckt af en slöja. Beatrice bar dessutom öfver
axlarna en slöja af silfverskir; på fötterna hade
hon hvita sammetstofflor, besatta med prydliga
karmosinröda snören. Fastare än sin styfmor, utgöt
hon inga tårar, men vändande ögonen mot hvar och en
af de kyrkor, förbi hvilka processionen passerade,
föll hon på knä och sade med fast stämma: Adoramus te,
Christe! Då de kommo till kapellet vid schavotten,
träffade de der Jacob, som redan hade blifvit torterad
med glödgade tänger.

Signora Lucretia Petroni gick först till döden. Då
hon stod på schavotten och man tog slöjan af henne,
led hon mycket af att utsättas för massans blickar med
nakna skuldror och blottadt bröst. Hennes blygsamhet
kränktes ännu mer genom den ställning hon nödgades
intaga för att utsträcka sig på brädet. Hon gjorde
motstånd, och innan hon mottog det dödsbringande
hugget, sårade hon sig djupt i bröstet. Den första
akten af dramat följdes af en annan händelse,
som hade mångas död till följd: en fylld läktare
sammanstörtade, och en mängd menniskor, som kommit
för att se Beatrice lida döden, gingo i grafven för
hennes skull.

Ett ögonblick derefter visade processionens fana sig
åter vid foten af schavotten, och Beatrice uppsteg
efter att ha bedt för sin moders själ och efter att
ännu en sista gång ha öfverlemnat sig åt den himmelska
barmhertigheten. Hon undgick att beröras af bödelns
händer och att visa sig blottad för mängden. Hon
nödgades länge vänta på det dödsbringande hugget. Sjuk
af sorg, hade påfven lemnat Rom den föregående
dagen och vistades på Monte Cavallo, inväntande
afrättningens timme. Då Beatrice lagt hufvudet på la
mannaja underrättade ett kanonskott från borgen Sankt
Angelo den helige fadren derom, och han gaf genast den
unga flickan fullständig syndaförlåtelse in articulo
mortis. Det förtjusande hufvudet föll efter detta
dröjsmål, som var så grymt i ett sådant ögonblick.

Det allmänna intresse, som Beatrice Cenci väckt,
förhöjdes ännu mer då man erfor innehållet af
det testamente hon samma morgon uppgjort. Bland
andra legater var det äfven ett på 100,000 scudi
till femtio unga flickors utstyrsel. Under sådana
omständigheter är det ej att undra öfver, att rörande
legender småningom knutit sig till denna förfärliga
historia, och att erkänslan och fromheten förvandlat
fadermörderskan till en pligtens och ärans hjeltinna.


»Baran.» 

En eller annan läsare torde undra, hvad »baran» är
för ett ord, om det är namnet på en fisk eller fågel
eller om ordet ens är svenskt. Det är nu intetdera,
utan en provincialism, härstammande från ordet bära, hvilket 
man tydligen ser deraf, att baran i vissa provinser heter 
»bjäran», i åter andra kallas han »puke».

Baran är benämningen på ett ondt ting, som har förmåga
att bestjäla folk på smör och mjölk, hvilka varor han bär 
till sin egarinna.

Baran påstås uppkomma på det sättet, att den, som
önskar ega baran, vid nattvardsgång på ett eller annat sätt 
spar en bit af det utaf presten mottagna brödet. Omkring 
denna bindes ullgarn, som blifvit »kardadt och spunnet i sju
torsdagar» tills det uppkomna nystanet fått en storlek af 3 
à 4 tums diameter. Midsommarnatten klockan tolf gjuter 
trollpackan en, endast en, droppe blod från venstra lillfingret 
i nystanet under uttalande af trollformeln: »mjölk och smör 
skall du draga åt mig, och jag skall brinna i fanders för dig.» 
Genom dessa åtgöranden får nystanet lif och börjar sin verksamhet,
att förskaffa sin egarinna -- endast gamla gummor
omtalas »ha baran» -- smör och mjölk, hvilka varor dock 
stjälas endast från förmöget folk. De, som tro sig hafva sett 
den sålunda uppkomna onda varelsen, påstå att han genom 
rullande efter marken fortskaffar sig med utomordentligt stor 
hastighet. När han icke är ute på jagt, skall hans favorittillhåll 
vara i smörtjernan.
Första baran omtalas hafva blifvit »gjord» i Upsala
på sextonhundratalet, men hade då en annan förmåga
än att kunna stjäla.

Sägnen förtäljer, att nämde tid vid Upsala akademi
legat en fattig student, hvilken var inackorderad
i en ganska förmögen familj, som, efter mannens
frånfälle och andra ogynnsamma händelser, kom i
fattiga omständigheter, så att studenten måste
flytta. Dervid kunde han icke betala sin skuld
för kost och husrum, men lemnade i stället såsom
ersättning åt sin värdinna en bit papper, försedd med
några skrifna ord, omkring hvilken hon skulle göra ett
nystan, genom hvars begagnande efter hans föreskrift
hon kunde bota allehanda ögonsjukdomar. Med sitt
förunderliga nystan gick enkan omkring och botade
alla, som anlitade henne, och som förmodligen
då liksom nu många studenter hade klena ögon,
hade hon sin utkomst. Men slutligen blef hon såsom
trollpacka gripen, inställd för rätta och anklagad
för trolldom. Såsom domare i rätten skall då hafva
suttit den förr hos henne inackorderade studenten,
hvilken sjelf lärt henne konsten att med nystanet
bota ögonsjukdomar. Trollmedlet framhades,
domaren uppvirade detsamma och fann deri samma
bit papper, som han sjelf gifvit henne, såsom en
beståndsdel i baran. Enkan frikändes och räddades
från bålet. Hvilka öden sedermera mötte henne förmäler
icke sägnen, hvars grund man förmodligen skulle kunna
uppsöka i Upsala rådstufvurätts arkiv.

Utom förlusten af sin fattiga själ äfventyrar
trollpackan lätt upptäckt, hvilken framkallas
derigenom, att barans exkrementer antingen kokas
i en aldrig begagnad fingerborg, eller att desamma
piskas i en korsväg med qvistar af nio olika träslag,
då egarinnan ovilkorligen skall komma springande med
det hon för tillfället har i händerna, om det ock
vore grötslefven full med rykande gröt.

Man skulle vara benägen antaga, att tron på ett
sådant ting, som baran, för länge sedan upphört, men
detta är icke händelsen. På landsbygden påstås baran
finnas i nästan hvarje större by. Senast i Augusti
månad förlidet år piskade några personer i Vestra
Bolken, en folkrik by, en half mil från Umeå stad,
som de förmodade, barans exkrementer, för att få veta
barans förhatliga egarinna; att de piskade förgäfves
behöfver ej nämnas.

Alfr. L.


Kanariefåglarna.

Kanariefåglarna hafva, som bekant är, erhållit sitt
namn af Kanariska öarna, hvarifrån de härstamma
och från hvilka de i början af sextonde århundradet
fördes till Europa, hvarest de under denna långa tid
blifvit så kringspridda, att de numera kunna anses
som inhemska.

Ehuru man vanligen under benämningen kanariefågel
tänker sig en gul fågel, så variera de dock betydligt
till färg. Några äro en-, andra flerfärgade, och ju
egendomligare färgteckningen är, desto högre brukar
man uppskatta fåglarna. Någon egentlig färgskilnad
mellan de gamla och ungarna finnes ej. Hanar och honor
kunna icke heller skiljas genom färgen, lika litet
som genom storleken. Det enda säkra kännetecknet på
hanarna är den sig snart visande driften att sjunga,
under det att honorna endast qvittra.

Kanariefåglarnas karakter visar sig vara mycket
olika. Det finnes bland dem glada och drömmande,
fredliga och stridslystna, trotsiga och läraktiga,
svartsjuka eller anspråkslösa varelser. Denna
karakterernas olikhet visa de icke blott mot
hvarandra, utan äfven mot sina vårdare. Om man
t. ex. sticker in ett finger i buren till en
af dem, så visar sig mången vredgad, under det
att andra synbarligen fröjda sig öfver detta
vänlighetsbevis. Vid häckningstiden framträder
i klar dager hanarnas lynne. Under det somliga på
allt upptänkligt sätt söka vara honan till hjelp och
glädje, äro andra för henne verkliga plågoandar.

Hanarna sjunga vanligen hela året, utom under
ruggningen. Somliga af dem äro icke särdeles flitiga
sångare, under det att andra sjunga öfver höfvan. Man
kan dock uppmuntra de lata sångarne genom att sjunga
för dem, låta dem höra musik, stryka med stråkar
på glas o. s. v. Dylika medel måste man noga akta
sig att begagna mot de flitiga, emedan dessa då
kunna anstränga sig, ända till dess att en lungåder 
springer. Sådana fall hafva äfven inträffat vid
parningstiden, då hanarna ofta sjunga mera, än de
stå ut med.

En kanariefågel uppnår vanligen en ålder af 15-20
år; några kunna till och med blifva 30 år och
derutöfver. Med den tilltagande åldern förlora de
sångförmågan, fjädrarna blekna, flere sjukdomar
inställa sig, klorna affalla och fågeln blir blind.

Liksom hvarje burfågel, fordrar kanariefågeln
god vård, om han skall trifvas. Hit hör i främsta
rummet friskt, klart vatten och ett ofta förnyadt
sandlager. Mot gul eller röd sand måste vi varna,
emedan fåglarna icke trifvas med den. Bäst är vanlig
hvit flodsand, som dock naturligtvis ej får läggas
in våt. Sjelfva buren bör helst vara fyrkantig,
en eller två kubikfot i omfång och flätad af blank
ståltråd samt så tät att fågeln icke kan sticka ut
hufvudet genom gallret. Naturligtvis kan man efter
behag gifva buren en smakfullare
form, dock torde det böra varningsvis nämnas, att
messingstråd och oljefärgsanstrykning lätt kunna
blifva skadliga för fågeln emedan han kan picka upp
något af ergen eller oljefärgen och derigenom förgifta
sig. Pinnarna i buren få ej vara för glatta. Rörpinnar
brukar man använda åt sådana fåglar, som äro plågade
af ohyra, emedan parasiterna krypa in i rören; medlet
torde ej vara utan sin nytta, dock naturligtvis med
det vilkor att rören dagligen ombytas. Skulle fågeln
icke desto mindre plågas af ohyra (Acarus avium),
hvilket ses deraf att han mycket noppar sig och får
kala fläckar på sidorna af bröstet, så tager man
försigtigt ut honom ur buren och fuktar hufvudet
och undersidan af vingarna med lefvertran. Dessutom
tvättas buren med varmt vatten och bestrykes likaledes
med tran, hvarefter den flyttas på annat ställe.

Kanariefåglarna älska dagsljus, solvärme och bad. Dock
måste man varna mot det ganska allmänna misstaget att
hänga buren midt i ett soligt fönster. Den starka
hettan pinar fågeln, och om, såsom stundom händer,
vattnet i koppen af värme torkar ut, får den lilla
fången lida svåra plågor af törst. Icke heller bör
man om vintern hänga buren nära en kakelugn.

Huvudbeståndsdelen i kanariefågelns föda bör vara
roffrö. Detta slags födoämne är ensamt nog att godt
uppehålla fågeln; dock kan man gerna gifva honom mera
blandad näring, såsom t. ex. hampfrö och, om man kan
erhålla det, hirskorn och bohvete, hvilka alla tre
utgöra delikatesser för honom.

I afseende på den mängd af föda som behöfves äro
meningarna mycket delade: några gifva hvarannan, andra
hvarje dag. I det senare fallet torde två theskedar
frö vara nog. Man bör alltid gifva fågeln lika mycket
föda på bestämda tider, emedan annars en onaturlig
fettbildning lätt inträder. Blott då ruggningen
nalkas, må rikligare och bättre kost gifvas.

Grönsaker, såsom sallad, kål, groblad, äplen och
päron (de sistnämda dock utan skal) äro i allmänhet
tjenliga; dock få de icke vara för våta, lika litet
frusna eller betäckta med honungsdagg.

Socker och bakverk äta kanariefåglarna mycket gerna,
och man kan utan skada någon gång gifva dem deraf. I
större mängd förderfva de dock såväl mage som
näbb. Ett kraftigt och i synnerhet för sjuka eller
i ruggning stadda fåglar stärkande näringsämne är
hårdkokta ägg, synnerligast gulan.

Kanariefåglarnas sjukdomar äro desamma, som förekomma
hos andra burfåglar; man kan dock antaga, att de
flesta illamåenden uppkomma genom bristande vård. Att
en fågel är sjuk, visar sig derigenom, att han slutar
sjunga, hänger vingarna, blundar, sitter antingen
alldeles stilla eller hoppar orolig omkring, äter
antingen alls intet eller ock med ytterlig glupskhet,
samt afmagrar. Uppresta, ruggiga fjädrar äro vanligen
också ett säkert tecken på sjukdom.

Mången räknar ruggningen för en sjukdom, och detta
måhända med en viss grad af sanning. Fågeln förlorar
vid detta tillfälle sina krafter, och i synnerhet den
första ruggningen medför ofta döden. Fjäderombytet
eger rum vår och höst. Under denna tid måste man noga
akta fågeln för fuktig luft, gifva honom kraftigare
föda och i vattnet slå några droppar vin eller
rabarbertinktur.


Carl den elfte i Åhus prestgård.

Den skånska köpingen Åhus, en och en half mil från
Christianstad, är i dubbelt hänseende historiskt
märkvärdig. Dess första ryktbarhet tillhör den danska
tiden. Erkebiskop Eskil i Lund, som vid förlikning med
Sven Grathe 1149 bland annat erhöll Åhus i förläning,
anlade här ett befästadt slott, omkring hvilket
efterhand en blomstrande stad uppväxte.

Åhus, eller Aosehus, som det ursprungligen hette,
omtalas flere gånger i medeltidens handlingar. Vid
ett tillfälle angreps och intogs den erkebiskopliga
staden af Erik Glipping; men sedan den danska
konungen dragit sina färde, reste sig stadens tyska
borgare, uppeggade af munkarna och presterna, stormade
slottet samt nedrefvo det i grund 1262. Det blef dock
sedermera åter uppbygdt. Den föröfvade vandalismen
mot det gamla slottet försonade för öfrigt dessa
inflyttade lübeckare genom uppförandet af stadens ännu i dag qvarstående vackra kyrka.

Under Carl VIII Knutssons härjningståg i Skåne måste
Åhus köpa sin räddning genom erläggandet af en dryg
brandskatt. Efter den tiden förföll staden småningom
och när 1615
Christianstad erhöll sina stadsprivilegier, förlorade
Åhus sina. Såsom lastnings- och nederlagsplats för
residensstaden vid Helgeån eger dock Åhus ännu i
dag en viss betydenhet.

Utsigten från Åhus  kyrktorn
är  den vidsträcktaste i  Skåne. I norr utbreda sig de doftande blomsterfält,
som Linné i sin skånska resa med sådant
välbehag skildrat; åt öster ligger den öppna hamnen,
utanför hvilken Östersjöns böljor glittra, ur hvilka
på några mils afstånd Blekings täcka kust hägrar,
och i söder, på andra sidan om hamnen, reser sig en
kullrig landrygg, bekransad med lummiga skogar.

Från kyrkan ha vi icke långt till prestgården,
och denna, eller rättare ett fragment af en
sidobyggnad till den forna prestgården, utgör Åhus
andra historiska berömdhet. I detta lilla halmtäckta
korsverkshus var det nemligen, som Carl den elfte vid
ett tillfälle under skånska kriget lekte kurragömma
med danskarna.

"Kungsstugan" i Åhus.
(Teckning af C. S. Hallbeck.}

Det inre af Kungsstugan i Åhus.
(Teckning af C. S. Hallbeck.)

Tilldragelsen är så allmänt bekant, att vi icke
behöfva vidlyftigt utbreda oss öfver densamma. Under
kriget i Skåne hade Carl ofta, och i synnerhet om
vintrarna, sitt högqvarter i trakten af Christianstad,
i Åhus, i Wä 
eller  på  Ljungby.    En   dag   hade   konungen,
endast åtföljd af  några   officerare,   företagit  en
rekognosceringsridt
från Ljungby, der hans högqvarter för tillfället var
förlagdt; framkommen till Åhus, tillbakaskickade
han sina följeslagare och begaf sig ensam till
prestgården, der han på det gästvänligaste mottogs
af den svensksinnade kyrkoherden Casten Rönnow. Man
kan föreställa sig att kyrkoherdens fru å sin sida
fick brådtom att duka upp det bästa huset förmådde
åstadkomma, för att äfven på sitt sätt hedra den
kunglige gästen,
hvilken, hungrig efter ridten, med en tjugoårings
friska matlust anföll den  hederliga  prostinnans
fläskpannkaka och 
bohvetegröt, under det att han med den mognade
mannens allvar lyssnade till prostens meddelanden
om hvad denne kunnat utforska angående fiendens
planer. Plötsligt inträder drängen Jeppa, -- möjligt
också att han hette Ola eller Måns, historien har
icke förvarat hans namn, -- gör en tafatt skrapning
med foten vid dörren, klår sig bakom örat och gifver
stammande tillkänna, att »lika såsom att någonting
misstänkeligt» visat sig i skogsbrynet på andra sidan
om hagen. Vid denna underrättelse lemnar prosten
hastigt bordet, knuffar undan Jeppa eller Måns och
rusar på dörren; inom fem minuter är han tillbaka
igen, mumlar i skägget några ord om annalkande
filisteer, fattar sin häpne gäst vid handen och för
honom med sig öfver gården in i vestra längan. Der
öfvertalar han konungen att klättra upp i rökfånget
till en spis, hvarpå prosten tillsköt spjellet, så
att konungen kunde stå på detsamma, under det han var
gömd uppe i skorstenspipan. Sedan detta var gjordt
återvände prostfar till sin prostinna och tillsade
henne att vispa till mera pannkakssmet, emedan nya
gäster voro i antågande. Några minuter senare rusade
ganska riktigt en trupp danskar in i prestgården; de
hade försport att svenska kungen skulle vara der, och
började, trots prostens och prostinnans förnekanden
och protester ett ifrigt letande i rum, sängar, skåp,
vindar och källare. Allt förgäfves!

Då danskarna sågo att deras sökande var fåfängt,
gjorde de ett förskräckligt väsen och hotade att
bränna upp huset, om ej Rönnow godvilligt utlemnade
konungen; men presten stod på sig, och förklarade
att han var för ärlig dansk att lemna tillflykt åt
den svenske »gautyv».

Trötta efter letandet satte sig nu danskarna att hemta
en stunds hvila i prostens kammare och infordrade
mat och förplägning. Prostinnan, sin man lydaktig
såsom Sara, frambar med suckande hjerta men leende
min sina förråder af skinka, ägg, korf och ost; allt
öl som fanns qvar af julbrygden tappades på stånkor,
hvilka framställdes för de törstiga danska gästerna,
och till desert bjödos de på några fat af dessa sköna
fläskpannkakor, för hvilkas tillagning prostinnan
Rönnow var berömd i sin ort. Prosten sjelf utöfvade
värdskapet med oförliknelig godlynthet, talade om
sitt gamla landsmanskap med danskarna och drack med
dem för det olyckliga Skånes
befrielse från svenskarnas ok och lyckliga
återförening med det älskade gamla moderlandet.

Den ymnigt åtnjutna välfägnaden gjorde danskarna
snart rusiga och tunga, och då -- berättar Fryxell --
smög sig Rönnow obemärkt ur kammaren och till det rum
der konungen var dold, fick denne ned ur skorstenen,
iförde honom drängkläder, sotade hans ansigte och lade
honom en korg brännkol på ryggen. I denna skepnad,
och åtföljd af den trogne Jeppa, gick konungen midt
igenom de danska vakterna och lyckades återkomma
till Ljungby.

Rönnow blef för sin ådagalagda tillgifvenhet kungligt
lönad med gåfvor och befordringar. Riksregistraturet
upptager icke mindre än sju särskilda bref till
räddarens fördel, af hvilka tre utfärdade på en
och samma dag. Viby och Rinkaby socknar lades
som annexer till hans pastorat, och konungen
förordnade att Rönnows barn och efterkommande skulle
i evärdeliga tider vara sjelfskrifne innehafvare
af Åhus prestgäll. Detta förordnande egde bestånd
och tillämpning ända till början af 1850-talet, då
det, i anledning af Rönnowska slägtens fullkomliga
utslocknande, af Kongl. Maj:t upphäfdes.

Rummet med spisen, der Carl den elfte var gömd,
bibehålles ännu i sitt forna skick. En liten låg
dörröppning leder ditin. Vid inträdet har man midt
framför sig den stora simpla spisen, öfver hvilken
är uppsatt en marmor tafla med en latinsk inskrift,
upplysande om den tilldragelse, hvaraf denna gamla
spis hemtat sin märkvärdighet.

Sedan Englands och Amerikas turister på Stockholms
slott beskådat plafonderna, som tala om de storverk
Carl den elfte utfört, på Drottningholm målningarna af
hans bataljer och i Nationalmuseet den hatt, som han
bar i slaget vid Lund, försumma de icke gerna att på
hemvägen göra den lilla afkroken från Christianstad
till Åhus, för att egna några ögonblicks uppmärksamhet
åt den enkla minnestaflan öfver en hjelte, om hvilken
de för öfrigt äfven på basrelieferna på en af Paris'
triumfbågar skola kunna finna en erinran, men hvars
namn dock skönast glänser på svenska historiens
blad, der slutomdömet om hans regering lyder, att
folket var lyckligt och att Sverige aldrig hade
varit så mäktigt, hvarken inom eller utom landet.

C. H. R.


Mjölnarens monolog.

Och strömmen han brusar, och qvarnarna gå, 
Det surrar och rörs i hvar eviga vrå, 
Och dammet det hvirflar omkring en. 
Här nere stå säckar i hundradetal, 
Der oppe de ligga, hur mycket jag mal, 
Och vänta att komma i bingen.

Och ute de hålla med vagn och med häst; 
Men den ska ha först, som har bjudit till gäst
Per Damström till helgen att komma. 
Och nämdemansdrängen han kommer ibland 
Och helsar från mor med en flaska i hand, 
Och tårtor han drar ur sin lomma.

Af säckar jag tullar så mycket jag vill, 
I påsar der lägger jag förr lite till; 
Ty mest genom ärlighet vinnes. 
Och våg bry sig ärliga bönder ej om, 
Men aldrig en backstuga blifver så tom. 
Att der ej en träbetsman finnes.

God säd mal jag groft, men den dåliga smått,
Den sämsta som om genom sikten den gått --
Besitta om detta är galet!
Man äter väl icke den hafren ändå.
Men de som begripa, de kunna förstå.
Jag kan göra kärna af skalet.

Och ute i dammen en andflock jag har, 
Som simmar och dyker och kommer och far 
Och solar sig sedan på stranden. 
Och snart de sig samla vid dörren i hop
Och skrika för hafre med enhälligt rop 
Och trängas att äta ur handen.

Och råttorna lemnar jag städse i fred,
De luffa med mig opp för trappan och ned,
Så roliga, feta och runda.
Och tomtarna traska båd in här och ut,
Men jag pyntar qvarnen, när veckan är slut,
Och fruktar ej hvad som kan stunda.

När qvällen han kommer, då tänder jag på 
Min pärta och pipa, och qvarnarna gå 
All natten, om så är nödvändigt. 
Bland påsar och säckar jag slumrar så sött 
Och vaknar så trygger, ty tomten har skött 
Allt kring mig så snällt och behändigt.

Och metspö jag eger och det som ä' bra,
Ty ofta jag brukar ur vikarna dra
En gädda så stor jag kan bära.
Och mororna kunna förtälja derom,
Att pojken, när senast från qvarnen han kom,
En sådan dem kunde förära.
Och jäntorna komma, då mal jag för tack, 
Och tacka de göra med »o» och med »ack», 
Och prisa båd mjölnarn och mjölet. 
Och öl kan jag brygga så skummande godt,
Och aldrig en jänta min mugg har försmått, 
Och de blott få smaka på ölet.

Hur vigtigt är ändå ej mjölnarens kall! 
När menniskan födes, strax malas der skall, 
Och malas, när hädan hon farit. 
Ja, unga och gamla och stort folk och smått, 
Nej, aldrig på jorden en brödbit de fått,
Om mjölnaren ej hade varit.


Tänkespråk ur Talmud.

Den första fullständiga samling af traditionella
utläggningar af Gamla Testamentet jemte de
judiska rabbinernas stadgar kallas Mischnah. Den
redigerades af rabbinerna inom den Gamaliel-Hillelska
patriarkslägten och afslutades af rabbinen Jehudah
omkring hundrafemtio år efter det andra templets
förstöring.

Gemara innehåller förklaringar och tillägg till
Mischnah, vidare rabbinska lagar och påbud,
läror, liknelser o. s. v. Den palestinska eller
jerusalemitiska Gemaran är redigerad af rabbinen
Jochanan mot slutet af fjerde århundradet eller
hundrafemtio år efter afslutandet af Mischnah. Båda i
förening kallar man Talmud, ett högst originelt verk,
hvaraf äfven vi kristna hafva mycket att lära.

Ur detta intressanta verk, som i våra dagar
framdragits för att underlätta tolkningen af
bibelkritiska och mörkare historiska partier från
judalandets senaste statsperiod, meddela vi följande
förträffliga tänkespråk. De äro företrädesvis lånade
ur de så kallade »Fädernas språk», den äldsta och
fullständigaste samling af vishetsreglor, som Mischnah
förvarat. Dessa yttranden af de utmärktaste män, som
lefde under ett halft årtusende, lemna oss resultaten
af de rikaste iakttagelser af lifvet, genomtänkta
råd, visa läror, användbara i menniskans alla lägen
och förhållanden, kärnan af årslånga erfarenheter,
bilder och liknelser, som kort och träffande
åskådliggöra de svåraste begrepp, kontroverser af
den djupaste betydelse och de skarpaste, afgjordaste
motsatser. Fritt från hvarje prål, är alltsammans
klädt i ädel enkelhet och bjudes med karaktersfast
allvar, med lugn sedlig värdighet.

Schimeon den rättrådige nämner hvad som utgör de
tre stödjepelarne för den sedliga verldsordningen:
»På tre ting består den sedliga verlden. På Thora
(d. ä. lagen), gudsfruktan och ömsesidig kärlek.»

Antigonos från Socho, en lärjunge till Schimeon,
uttalar sig om den slafviska undergifvenheten och
den fria dygden:

»Varen icke såsom drängar, hvilka tjena sin herre
mot vilkor att få en bestämd lön, utan våren såsom
drängar, de der tjena sin herre utan betingande af
lön, och vare det en himmelsk fruktan i edra hjertan.»
Antigonos är således på visst sätt en förelöpare till
Immanuel Kant och hans kategoriska imperativ.

Tal, handling och skick beröres af Schamai: »Tala
litet och gör mycket och bemöt hvarje menniska med
uppriktig vänlighet.»

Rabban Schimeon Ben Gamliel namnger äfven de tre
stöden för den sedliga verlden: »Genom tre ting
har den sedliga verlden bestånd: genom sanning,
lag och fred.»

Rabbi Jehudah den helige säger: »Gif akt på det lilla
budet lika väl som på det stora; ty du känner icke
den form, hvarunder lönen väntar dig. Kom ihåg hvad
som är öfver dig: ett seende öga, ett hörande öra, och
att alla dina gerningar blifva uppskrifna i en bok.»

Om de stora på jorden uttalar sig Gamliel: »Var
försigtig med dem som makten hafva; ty de gagna blott
menniskorna till sitt eget gagn.»

En annan rabbin karakteriserar de olika sinnelagen:

»Det fins fyra sinnesarter. Hos den, som är snar
att vredgas och snar att blidkas, upphäfves skadan
genom fördelen; hos den som är sen att vredgas och
sen att blidkas, upphäfves fördelen genom skadan;
den som är sen att vredgas och snar att blidkas,
han är from. Den som är snar att vredgas och sen att
blidkas, är en bof.»

Hillel plägade säga: »Säg icke, om jag får tid,
skall jag lära; kanske får du aldrig tid.»

Rabbi Jose: »Din nästas penningar böra ha samma värde
för dig som dina egna.»

Rabbi Tarphon yttrar sig om huru illa det är bestäldt
med vårt lifs sträfvan: »Dagen är kort, arbetet mångt
och mycket, arbetarne äro lata, lönen är stor och
mästaren hastar på.»

Channina, en rabbin, som hade lärt känna anarkiens
fasor, plägade säga: »Bedjen för den verldsliga
regeringens väl, ty om icke fruktan för den vore,
skulle den ene lefvande uppsluka den andre.»

Mischnah säger: »Fyra slag äro bland dem som
sitta framför de visa: svamp, tratt, sil och
kastoskofvel. En svamp är den som uppsuger allt;
en tratt den som upptager och genast åter utsläpper;
en sil är den som släpper vinet igenom och behåller
skalen; en kastoskofvel är den som bortkastar agnarna
och behåller säden.»

»Intet är litet och ingenting,» plägade Rabbi Ben Asai
säga. Samme man hafva vi äfven att tacka för följande
ord: »Skynda hvarje den ringaste dygd till mötes, men
fly hvarje synd; ty en dygd drager en annan dygd med
sig, och en synd medför en annan synd; dygdens lön
är dygd, syndens lön är synd.»

Samme   djupsinnige   tänkare   har   äfven  sagt:
»Förakta aldrig en menniska helt och hållet, och
bestrid icke helt och hållet någon  sak;   det gifves
ingen  menniska, som  icke  tör hafva  sin dag,
och ingen sak, som icke tör hafva sin plats.»

Levitas: »Var ödmjuk till sinnes, ty hvad som väntar
menniskan till sist är -- masken.»

Att Thora, lagen, icke får göras hvarken till verktyg
för högmodet eller slafviskheten, lärer oss rabbi
Zadok: »Gör icke Thora till en krona, för att med den
blifva stor, men gör den icke heller till en spade
att gräfva med.»

Hillel har redan sagt:  »Den som brukar kronan till
ett verktyg, han tvinar bort -- hvaraf du kan lära,
att den som köpslår med  Thoras ord går miste om allt
lif i den  sedliga   verlden.»

Rabbi Elieser Ben Jacob: »Den som öfvar en pligt,
vinner en förespråkare; den som begår en synd, skaffar
sig en anklagare; men ånger och goda gerningar äro
som en sköld mot ondskans anfall.»

Rabbi Eleasar Ben Schamuch: »Dina lärjungars ära måste
ligga dig så nära som din egen, dina medlärjungars
lika nära som vördnaden för din lärare, och vördnaden
för din lärare så nära som vördnaden för Gud.»

Rabbi Jose Ben Jehudah hafva vi att tacka för följande
vackra språk: »Den som lär af ungt folk, hvem liknar
han väl? En, som äter omogna drufvor och dricker vin
ur sitt jäskar. Men den som lär af gammalt folk,
hvem liknar han? En, som äter mogna drufvor och
dricker gammalt vin.»

Rabbi Meir: »Se icke på kruset, utan på innehållet;
det finnes månget nytt, fyldt med gammalt, och månget
gammalt, hvari det icke en gång fins nytt.»

Mischnah uppräknar de sju kännetecknen på sann
bildning: »Sju ting äro hos den fåvitske och sju
hos den vise. Den vise talar icke för den, som är
honom öfverlägsen i år och visdom. Han faller icke
en annan i talet. Han svarar icke i förtid. Han
frågar på sak och svarar efter innehållet. Han talar
om det första först och det sista sist. Om det han
icke begriper, säger han: Jag har icke förstått, och
erkänner sanningen. Motsatsen af allt detta tillhör
den fåvitske.»

Sommarlif.
Ett annat språk karakteriserar de olika slagen af
lärjungar: »Den som snart fattar och snart glömmer,
går miste om vinsten för skadan; hos den som sent
fattar och sent glömmer, upphäfves skadan genom
vinsten; den som snart fattar och sent glömmer,
han har en god gåfva; den som sent fattar och snart
glömmer, han har en dålig gåfva.»

Ännu ett språk i Mischnah beskrifver de fyra olika
slagen af välgörenhet: »Den som sjelf gerna gifver,
men icke vill att andra gifva, är missunnsam på annans
egendom. Den som vill att andra gifva och sjelf icke
gifver, är missunnsam om egen egendom; den som sjelf
gifver och äfven vill att
andra gifva, är from; den som sjelf icke gifver och
ej heller vill att andra gifva, är ond.»

Vi sluta med ett tänkespråk af Jehoschuah Ben
Perachja: »Sök dig en god lärare, vinn en god
vän och döm hvarje menniska efter förtjenstens
vågskål. Allting är gifvet mot underpant och ett
nät är lagdt för allt lefverne. Boden står öppen,
handelsmannen lånar ut, boken är uppslagen och
handen skrifver in; den som vill låna, han kan det;
indrifvarne göra oaflåtligt sin rund alla dagar och
indrifva skulden af menniskan, med eller mot hennes
vetskap. Något är, hvarpå hon kan förlita sig: rätten
är en sanningens rätt och allt är till måltid beredt.»


En midsommarsdag.

Skiss af Sylvia.

Luften var klar och genomskinlig, det låg som guld i
den, och solen stod högt på himlen. Kyrkan syntes på
långt håll, dess hvitmenade murar skimrade i kapp med
fönsterrutorna och, till hälften dold af fruktträd,
framskymtade byn nere i dalen.

Gossar och flickor hade rusat ner till ängen, den de
sköflade på dess grannaste blommor. Hurra, så muntert
och gladt! Pelle hade skurit sig en vasspipa och
blåste på den af anda och kraft och lyfte på benen
i en gladelig marsch.

En killing sökte gräl med hunden Moppe, som gläfste
och syntes böjd för näsvisheter. Hans utmanande skutt
återspeglades på insjön, som låg der så mörkblå och
blank, medan här och der små vindfläktar krusade
dess spegel. En liten dusch skall afkyla Moppes
humör. Snart har Jens gripit honom och kastar honom
med ett lustigt »hej!» långt ut i vattnet så att det
liksom gnistrar kring honom. Fiskarna, som sola sig
vid strand, slå härvid med stjerten, rymma förskräckta
sin kos och dyka till botten.

Flickorna låna tråd af hvarandra och binda
kransar. Lotta, den sextonåriga, gömmer förstulet en
prestkrage, rycker några blad ur den och hennes läppar
röra sig, liksom ville de säga: »han älskar mig af
hjertat». Det ligger sol i hennes blick, och hennes
tankar fara långt bort, ända bort till herrgårdens
stalldräng -- ja, sjelfva brukspatronen kan icke se
förmer ut än han! Om söndagarna bär han en så skinande
hatt, blankade läderstöflar och styfva fadermördare,
och det ser ut som kunde han knappt röra på halsen,
och ändå så ... nog hade han tittat på henne, huru
långt bakom honom hon än satt på kyrkogolfvet.

Huru varmt det var, och huru solen baddade på! Dess
strålar foro öfver berg och backar och lekte mellan
löfhvalfven, och tuppen på tornspiran lyste som
puraste guld.

Sockenskomakaren hade kastat undan becktråd och läst
och stämde fiolen. Bygdens ungdom släpade hem väldiga
löfruskor, i det de öfverlade hvar majstången skulle
stå, och prestgårdsmamsellerna skänkte med gifmilda
händer färgade äggskal och fladdrande band.

Långsträckt, grönklädd, förnämlig, snörad och rak,
ligger majstången framme på gräsvallen. Inspektoren
fäster med högstegen hand svenska flaggan i dess
topp, under det han ser på byns vackraste flicka,
som är så röd och hvit i ansigtet som ett nyutslaget
lingonblomster.

Nu kommer spelmannen med fiolen, den hvilar
under hans haka, och högra armen far som en
lärkvinge. Huj! stråken gör de underligaste löpningar,
som sluta med en marsch. Allas ögon stråla, allas
läppar le, högljudda, stormande äro glädjeropen,
och midsommarens ståtliga sinnebild är rest.

Äggskal och kransar darra i kapp, långsamt och
högtidligt breder flaggan ut sig i rymden. Marschen
förbytes plötsligen till en polska. Ack, de välkända tonerna,
man kan ej låta bli att sjunga till dem. Klar som
en silfverklocka klingar herrgårdsfrökens röst -- den
unge komministern ser blygt bort till henne. I ring,
i ring! Alla fötter röra sig i takt, unga och gamla,
fattiga och rika hoppa hastigt åstad -- tufvorna ristas
upp och dammet står i högan sky.

Polskan aflöses af en vals och valsen af en polska --
allt yrare blir dansen, allt högljuddare glädjen,
och solen i vester tyckes för evigt vilja spegla sig
i insjön.

Glädjen, nyss koncentrerad på en punkt, sprider sig
allt mer omkring. När och fjerran höras jublande
röster, och sprakande eldar garnera kullarna med
fladdrande lågor.

Midsommarsvakan har börjat, Baldersbålen brinna.

De brusande tonerna från en dragharmonika afbrytas
med ropet: »Sista paret ut!» Det bär så konstigt till,
Lars får ständigt fatt på Lena.

En sakta susning far genom lunden, här och der
qvittrar någon fågel och skuggorna falla allt djupare
mellan löfhvalfven.

Fiolen ljuder ännu -- i ring, i ring! Klockor smälla,
kjortlar vifta; ett och annat par slår sig hviskande
ned på gräsvallen.

Solens strålar falla allt längre och längre, de glöda,
de brinna, dess purpur blir bjertare, insjöns spegel
lågar och några röster sjunga:

"Flyende sol, dröj qvar!"

Purpurstrålarna slockna. Eldarna brinna i allt klarare
lågor och jorden är höljd som i en lätt genomskinlig
slöja. Den blir tätare och skuggorna sjunka i endrägt
samman.

Vågorna rulla entonigt mot strand, -- mer och mer
afmätt slå deras långsamma, melodiska, plaskande
takter. Vinden susar ej mer, den har stannat af och
slumrar bland blommorna, hvilka öfver ängen utbreda
en ånga af vällukter, och näktergalen rullar en
fulltonig, dröjande löpning.

Fram öfver blommande fält sväfva några lätta qvinliga
gestalter. Deras eljest så talande tunga ligger
stum inom läpparnas rosor -- ett skämtsamt minspel
vexlas. Huru väl dessa flickor förstå hvarandra! Nu
stanna de vid en korsväg, de böja sig ned -- skymningen
döljer den blyga rodnaden. Skola de väl drömma om
honom i natt, skola de få se sin hjertanskär? Här
vid korsvägen äro nu nio sorters blommor plockade --
de skola hvila under hufvudkudden. -- Ila fort hem,
se er icke om! I drömmen få ni då skåda er blifvande
brudgum.

Tyst, der borta vid häcken hviska några röster -- de
tala om kärlek och tro -- band hafva blifvit knutna,
band som komma att hålla genom en hel lifslängd,
i lust och i nöd.

Känslornas midsommarsdag har randats, belyst af
kärlekens eviga sol.
Från kristendomens gryning i Sverige.

Om man norrut ifrån staden Enköping färdas
stora landsvägen, som löper åt Sala, så
kommer man, i närheten af Frösthults kyrka,
fram till den temligen stora, jemna och vackra slätt,
som vanligen benämnes Simtuna-slätten, öfversållad
af vackra byar och herrgårdar, vittnande om flit och
välstånd; i förgrunden Simtuna kyrka med sitt torn,
som, ombygdt år 1820, numera skulle kunna kallas ett
arkitektoniskt missfoster, emedan det, stympadt och
liksom nedtryckt, illa passar till den gamla kyrkans
omisskänneligt götiska former. Också var tornet fordom
hållet i samma stil, spetsigt och uppåtsträfvande,
som tanken och snillet. Typen för denna byggnadsform
kunna vi se i Vesterås' domkyrka, hvars ståtliga
torn ännu icke hunnit förstöras. Dock lärer detta
betydligt öfverträffats i höjd af det vidt beryktade
Simtuna-kyrktornet. Till höger på den ofvannämda
slätten hafva vi de så kallade Marstallsängarna,
der icke mindre än trenne stora socknar hafva sina
tegar, en ängsallmänning således, som troligen är
den enda i sitt slag i hela Sverige. Denna lågt
belägna landsträcka har fordom tydligen varit sjö,
en lång vik af Mälaren, gående upp ifrån Örsundsbro
och genomlöpande trakten ända upp till den forna
köpingen Gestre, der den delat sig och sändt en
arm till venster förbi Simtuna kyrka och den andra
till höger upp emot Altuna, der den slutat vid det
gamla herresätet Flosta, som synes hafva blifvit
bygdt vid vikens norra ända, omgifvet af sjö och
vackra löfskogar. Utefter stränderna af dessa vikar
ligga flere i historien och sagan bekanta ställen,
som varit skådeplatser för här nedan i korthet
upptecknade händelser.

Man har mycket tvistat om, hvarest det gamla
Ulleråker, prinsessan Thorborgs residens, varit
beläget, och kommit till det resultat, att det
borde vara det invid Upsala belägna Ultuna (för
närvarande landtbruksinstitut) i Ulleråkers härad,
hvilka båda namn skulle vara minnen deraf. Men vid
en noggrannare granskning af sagan skall man finna,
att detta icke passar rätt tillsammans, då det deremot
finnes ett annat Ulleråker, beläget i Simtuna socken,
visserligen numera endast en liten oansenlig bondby,
men tydligen vittnande om en försvunnen storhet. Strax
ofvanför byn i en skogsbacke finnes ett kolossalt
stenrös, hvarom allmogen ännu i dag berättar, att
det varit »Ulleråkers slott». Der nedanför sträcka
sig ut i kärret flere ännu ganska väl bibehållna
och tydliga stenbryggor, som antagligen fordom varit
landningsplatser för fartyg. Att der varit sjöfart,
bevisas deraf, att man i senare tider funnit lemningar
af skeppsskrof vid nyodlingar i kärren. Midt emot
på den skogbeväxta sandåsen finnas qvar lemningar
efter vidsträckta stenbyggnader, der ännu rummens
indelning ganska tydligt kan urskiljas. På andra
sidan af den lilla Altuna-sjön ligger det gamla
herresätet Räfvelstad, tillhörigt den polska grenen
af von Engeströmska slägten. Vid denna gård ses en
gammal stenpelare af egendomlig klumpig byggnadsart,
inuti hvilken finnes en spiraltrappa, ledande så
djupt ned, att ingen ännu vågat sig till dess slut,
Enligt sägen skall detta hafva varit nedgången till
den underjordiska gång, som gått emellan Ulleråker
och Räfvelstad. Detta öfverensstämmer med den sägen,
att, då Thorborgs fäste stormades och ändtligen blef
intaget, ingen lefvande varelse fanns qvar
i borgen. De skola nemligen allesamman hafva flytt
derifrån genom en underjordisk gång.

På Albäcks gård (fordom Alebäck) i Simtuna socken
bodde, säger sagan, under hednatiden en ung, ädel
viking, benämd Ale, hvilken under sina färder i
främmande land hade sett munkar och hört kristendomen
predikas. Han hade fattat ett visst tycke för den
nya läran och talade ofta derom med sin trolofvade
och hennes väninna, prinsessan Thorborg. Ales brud
hade fattat mycken kärlek för denna milda lära,
för så vidt Ale förstod att göra den klar för
henne, och hon önskade ingenting högre, än att
han skulle hemföra en missionär, för att i deras
hemort införa den nya läran. Ale ville naturligtvis
göra sin brud till viljes och afseglade med en väl
bemannad drake för att uppsöka någon, som ville
åtaga sig det mödosamma uppdraget, att ibland
hedningarna upptända kristendomens ljus. Han
landade vid Normandiets kuster, der ett kloster
var beläget, och ingick der med sitt följe, just
under det munkarna gjorde sin morgonandakt. Man
kan lätt tänka sig deras förskräckelse vid åsynen
af de fruktade nordmännen. Men deras förskräckelse
förbyttes i förundran och glädje, när de bistra
vikingarna föllo på knä på klosterkyrkans golf och
stilla åhörde bönens slut. Ale framställde sedan sitt
ärende, och klostrets prior, Simon, erbjöd sig att
sjelf vara honom följaktig tillika med en utvald vän
ibland klosterbröderna. Sedan han dröjt qvar någon
tid, så att hans män hunnit blifva undervisade och
döpte, afseglade Ale åter mot sitt hemland, der han
innerligt önskade att få samma ljus upptändt, hvaraf
han sjelf var delaktig. Då han anlände hem, var allt
folk i orten församladt vid den stora offerkullen
i Altuna, hvadan han med sina munkar drog dit, der
ett så godt tillfälle gafs för dem att inför en stor
menniskomassa förkunna den heliga läran. De började
genast sitt fromma verk, och så småningom drog sig
folket ned ifrån offerkullen för att höra, hvad
främlingarna hade att förkunna. De rönte en oväntad
framgång, och snart derefter upprestes ett kapell,
der de predikade. Sedermera uppbyggdes der en kyrka
af sten, som stått ända in i senaste tiden, då den,
omkring 1850, var så förfallen, att den måste raseras,
hvarefter ett nytt tempel uppbyggdes på den gamla
hedniska offerkullen, hvarifrån den ståtliga byggnaden
nu synes vida omkring. Att de franska munkarna kunde
göra sig förstådda strax vid sin hitkomst torde ej
anses så besynnerligt, då man kommer ihåg, att de
germaniska och frankiska folken, som bebodde hela
norra och mellersta Europa, då talade samma språk
med någon obetydlig skilnad i dialekter, hvilket
förhållande Wieselgren i sitt arbete »Sveriges Sköna
Litteratur» påpekat och utvecklat. På andra sidan af
landttungan, som skilde de ofvannämda vikarna, byggdes
äfven en kyrka, som efter Simon fick namnet Simtuna,
och som nu utgör moderkyrkan. Att denna kyrka skall
vara urgammal, vill folket i orten bevisa dermed,
att nederst på inre väggen af tornet skall hafva
funnits inristadt årtalet »anno 1» (!). Hvad sanning
det kan ligga i denna uppgift, lemna vi derhän, men
så mycket är dock visst, att folksägnerna hafva något
att betyda vid forskningen i våra häfder.

Enligt ofvanstående sägner, som ännu qvarlefva
i orten, synes denna trakt haft kristendom och
civilisation långt före Ansgarii ankomst till våra
kuster.


Signes minnesblad.

Tecknade af Lilly.

Min   hela   historia   under   barnaåren   kan
innefattas  i dessa få ord: Jag var ett bortskämdt
barn.

Mina föräldrar bebodde en vacker landtegendom,
belägen i mellersta Sverige, och nära en af dess
större städer. Såsom deras enda barn blef jag af dem
och alla andra beundrad, smickrad och bortfjäsad. Jag blef genom
denna uppfostran och den frihet, hvarmed jag städse
fick följa mina nycker, allt hvad jag ej bort
blifva, nemligen herrsklysten, nyckfull, häftig och
fordrande. Men oaktadt dessa fel, som så misspryda
en ung flicka, var likväl mitt sinne öppet för
allt stort och skönt, så inom mensklighetens som
naturens område. Jag svärmade för forntidens djerfva
vikingar och för medeltidens ädla riddare; de förre
beundrade jag för deras styrka och tapperhet och
de senare för den sjelfuppoffrande hängifvenhet,
som de förenade med tapperheten. Skog och sjö voro
mina käraste uppehållsorter, och der tillbragte
jag mången njutningsrik timme i drömmar om hvad som
fordom varit och hvad som komma skulle; och visst
är, att fantasiens hägringar voro mera omgjutna af
rosenskimmer, än verkligheten sedan uppenbarat. Sådan
var jag, Signe Rosenstjerna, vid sjutton års ålder.

Till lek- och studiekamrat åt mig hade mina föräldrar
upptagit en aflägsen slägting, en flicka jemnårig med
mig. Fanny Borg, så var hennes namn, hade ett tyst
och stilla väsen, och var städse färdig att gifva
vika för mina infall, hvilket gjorde att jag just ej
värderade, men ändå fann mig väl i hennes sällskap.

*

Mitt lif skulle kanhända fortfarande ha förflutit
på detta lugna sätt, om ej en stor olyckshändelse
alldeles oväntadt drabbat oss. Som min far var mycket
road af att segla och fiska, sysselsatte han sig ofta
dermed. En vacker dag i slutet af Juli for han ut
på sjön, endast åtföljd af en trädgårdsgosse. Medan
han var ute, uppstod en häftig storm -- nog af, vi
återsågo honom aldrig lefvande. Jag älskade innerligt
och varmt min far, och trodde derför att denna min
första stora sorg skulle alldeles förinta mig, men
jag hade en stark natur, och smärtan blott döfvade
mig för en tid. Huru mycket jag med min häftiga och
oförnuftiga sorg ökade min stackars mors, förstod jag
ej då, och hon var för god att någonsin förebrå mig
detta; hennes förlust var dock lika stor som min; ty
han hade för henne varit den ömmaste make. Lyckligt
var för oss båda, att vi under denna svåra lid
egde Fanny, hon gick omkring som en tröstens engel,
lindrande och stillande vår smärta. Hennes milda och
allvarliga föreställningar hade jag till en stor del
att tacka derför, att jag efter en tids förlopp kunde
tala lugnt och utan tårar om min far.

Ännu en pröfning, fastän jemförelsevis lätt,
förestod mig inom kort; min mor kunde ej finna
sig uti att stanna qvar på ett ställe, der hon
med sin alltför tidigt bortgångne make njutit så
mycken sällhet och der hon städse skulle erinras om
sin djupa förlust. Hon fattade derför det beslutet
att flytta till hufvudstaden, der hon egde många
anförvandter. Förberedelserna till flyttningen
bedrefvos med största skyndsamhet, på det att julen
skulle finna oss i det nya hemmet. Också nu var Fanny
oss till stor hjelp, och jag, som på sistone lärt mig
betrakta alla hennes goda egenskaper i deras rätta
ljus, började med uppriktig saknad tänka på den tid,
då hon skulle upphöra att vara en af oss. Hon hade
kort före min faders död blifvit trolofvad med en ung
läkare, och deras giftermål var utsatt att firas den
instundande våren.

Skilsmessan från det gamla kära hemmet blef oss alla
svår, i synnerhet mig, som der var född och uppfödd,
och som i dess sköna natur framlefvat de gladaste
barndomsdagar. Det sista och mest uppskakande
afskedet var dock från min faders graf, och då min
mor slutligen med mildt våld förde mig derifrån,
var jag så öfverväldigad af sorg, att om dödsbudet
i den stunden kommit och bjudit mig följa, jag gerna
och villigt hörsammat dess manande röst.

Första tiden af vårt vistande i Stockholm förflöt för
mig under dyster tillbakadragenhet och rädsla för alla
förströelser utom hus. Men så kommo tillredelserna
till Fannys bröllop och sedan firandet deraf,
hvarigenom jag blef uppryckt och indragen i en del af
min mors bestyr. Denna sysselsättning var mig mycket
helsosam, och jag började allt mer och mer återfå
mitt forna friska och spänstiga lynne. Småningom lät
jag öfvertala mig att deltaga i åtskilliga af mina
jemnårigas förströelser och att odla bekantskapen med
dem af min mors anförvandter, hvilka mest behagade
mig. Der jag fann mig synnerligen väl, var hos en
kusin till min mor, enkefriherrinnan Hjelm, ett
älskvärdt och bildadt fruntimmer. Familjen bestod
dessutom af en son och en dotter. Sonen, Sven Hjelm,
hade nyligen med stor utmärkelse förvärfvat sig
lagerkransen; hans håg stod företrädesvis åt
författarebanan, på hvilken han redan gjort sitt
namn aktadt. Han hade en reslig figur, krusigt
ljusbrunt hår, en hög och hvit panna, vittnande om
mycken inneboende viljekraft, och stora underbara,
skiftande ögon, hvilka, då han hänfördes af sitt ämne,
blixtrade af snille, lif och kraft. Jag tror ej att
han af menniskor i allmänhet ansågs vacker, men den
prägel af intelligens och ädel stolthet, som stämplade
hela hans väsen, ersatte åtminstone i mina ögon rosiga
kinder och regelbundna anletsdrag. Gurli Hjelm var en
blond skönhet, enkel och väl uppfostrad, och derigenom
ännu mera intagande. Vi blefvo inom kort oskiljaktiga
vänner, oaktadt olikheten i våra karakterer, men man
får ju rätt ofta se den innerligaste vänskap förena
personer med de mest skilda lynnen och böjelser.

Gurli hyste en gränslös tillgifvenhet och beundran för
Sven, så att, då våra samtal vände sig omkring honom,
såsom de oftast gjorde, då vi voro ostörda, blef hon
i sanning vältalig. Genom sina lifliga skildringar
meddelade hon mig samma beundran, som hon sjelf hyste,
och denna beundran ökades för hvarje gång jag såg
honom. Hvilket nöje var det ej att lyssna då han
talade, gömma hans ord i minnet och sedan åter och
åter genomgå dem. De ljödo så förunderligt kärnfulla
och kraftiga bland alla de innehållslösa fraser,
som eljest förekomma i sällskapslifvet. Verkligt
artig och uppmärksam var han ständigt, men aldrig
förnedrade han sig till det tillgjorda fjesk, som
ungherrar i allmänhet anse såsom artighet och skyldig
uppmärksamhet mot damerna. Också detta tilltalade
mig särdeles; hans manlighet och menniskovärde
framlyste klart derigenom. Jag, som förr helst spelat
herrskarinna, böjde mig här villigt för hans starkare
ande -- ja, det gjorde mig till och med ett nöje att
erkänna min underlägsenhet.

Dagar och veckor gingo och sommaren förflöt vida
angenämare, än jag för en kort tid sedan vågat
tänka. Min mor hade hyrt sommarnöje i närheten af
tant Hjelms, och detta gjorde att Sven, Gurli och
jag voro oftare tillsammans än någonsin. Den ena
skogsvandringen och båtfärden aflöste den andra,
och vi njöto i fulla drag af allt det sommaren och
en herrlig natur erbjuder. Svens glada skämt och
underhållande, själsupplyftande samtal utgjorde en
värdig text till allt det sköna, som tedde sig för
våra förtjusta blickar.

Men all fröjd är kort, och snart kom hösten och gjorde
slut på det glada sommarlif vi fört. Vi flyttade åter
till staden, och vintern inträdde snart, förande
med sig konstlade nöjen i vexlande mångfald. Till
en början deltogo vi föga i sällskapslifvet, men
småningom blefvo vi alltmera indragna deri.

Den uppmärksamhet, med hvilken jag öfverallt
blef emottagen, förvånade mig i förstone, men
småningom blef jag van dervid och ansåg den såsom
en mig tillkommande rättighet, hvarför jag blef
mera högdragen och pockande än förr. Jag märkte ock
att Svens vänliga sätt mot mig aftog, i samma mån de
andra ungherrarnes artigheter ökades. Huru djupt detta
grämde mig, ville jag ej låta någon förstå, derför
visade jag mig, synnerligast då Sven var närvarande,
mera intresserad af de artigheter, för hvilka jag
utgjorde föremålet, än jag i sjelfva verket var. Min
beundran för honom var snarare i till- än aftagande,
fastän mitt trotsiga sinne oftast besegrade mitt
bättre jag. Men snart nog inträdde en vexling i mitt
lif, som kom mig att betrakta mycket med andra ögon
än hittills.

Min mor och jag voro en afton hos tant Hjelm på
supé. Ungdomen roade sig med dans, allt var så gladt
och angenämt, jag i mitt goda lynne och Sven vänligare
än han på länge varit. Under en dans hände mig det
lilla missödet, att en blomma lossnade ur mitt hår,
hvarför jag efter dansens slut gick in i Gurlis
lilla kabinett för att fästa den upproriska på sin
plats. Som för tillfället ingen befann sig i rummet
utanför, stängde jag ej dörren, utan lemnade den
halföppen. Då jag stod i begrepp att återvända till
sällskapet, fästes min uppmärksamhet vid följande ord:

»Hon är då bra löjlig, den Signe Rosenstjerna,
hon tror sig visst vara säsongens yppersta skönhet,
derför att 
kavaljererna ofta ej finna tid att egna någon annan sin
uppmärksamhet!»

»Ja, du har fullkomligt rätt,» svarade en annan
röst, »hon för sitt hufvud så högt, som vore hon
en drottning, i stället för en liten enfaldig
landtfröken; hon förstår ej att det är rikedomen
som förlänar hennes person en så underbar
tjusningsförmåga.»

»Detta är också min öfvertygelse,» återtog den första,
»de fattiga militärerna behöfva säkerligen nya
galoner på uniformen och tänka nu taga tillfället i
akt att på lätt sätt förskaffa sig både galoner och
-- uppehälle.»

Jag hörde ej mera, de talande sväfvade förbi
dörren, bakom hvilken jag stod, och jag igenkände
dem såsom tvenne unga damer af medelmåttig skönhet
och tvifvelaktig ungdom, d. v. s. att de ansågos
närmare 35 än 25. Jag var uppbjuden till denna dans
af Sven, men hade ej lust att gå ut och leka glad,
då jag kände en sådan förbittring öfver de ord jag
nyss så oförmodadt fått höra. Jag kunde ej undgå att
finna att de hade rätt, till en viss grad åtminstone,
men just derför harmades jag ännu mera, och inom
en kort stund jäste mitt sinne till höjdpunkten af
vrede och smärta, och jag stod i harnesk emot hela
verlden. I detta olyckliga ögonblick hörde jag Gurlis
röst utanför yttra dessa ord:

»Hon är ej der.» Men icke desto mindre nalkades
välbekanta steg. Sven öppnade dörren och utropade,
då han fick se mig:

»Jaså, lilla kusin sitter här och har glömt att jag
fått löfte om denna dans, hälften deraf är redan
gången. Behagar du följa mig?»

Jag hade så mycket af min gamla känsla af aktning
qvar för honom, att jag reste mig för att taga hans
arm och försöka följa honom. Förmodligen öfverraskad
af min tystnad och synbara liknöjdhet, stannade han,
och, betraktande mig uppmärksammare, utbrast han:

»Signe, hvad har händt?   Mår du ej väl?»

»Händt!   Ingenting har händt!»

Han skakade misstroget på hufvudet, fixerade mig
skarpt ännu en gång och sade: »Något är det, men
hvad? Säg mig det, jag ber dig, Signe!»

Detta yttrade han med mild allvarlig stämma, bjudande
mig en stol.

Hans vänlighet, som vid hvarje annat tillfälle skulle
gladt mig så mycket, kunde jag nu ej bära. Hastigt
lösgörande min arm från hans, utbrast jag: »Jag
tackar för ditt visade deltagande, men jag är ej i
behof deraf, du kan gå!»

»Signe, lugna dig, jag ber! Kan du ej åt mig anförtro
hvad som plågar dig? Tro mig, du eger i mig en sannare
vän, än du kanske anar, en vän, som endast önskar ditt
väl, och hvars högsta fröjd det vore att se dina rika
anlag utvecklade till det goda.»

Men nu måste mitt häftiga sinne få luft, jag såg i all
hans godhet endast falskhet och förställning, hvarföre
jag med af sinnesrörelse darrande röst utropade:

»Gå du och uppvakta någon rikare än jag. Nu har jag
fått ögonen öppnade och kan bedöma edra artigheter
efter deras värde.»

»Signe!»

»Åhja,» återtog jag alltmera upphettad, och glömmande
sista skymten af qvinlig värdighet, »det lönar ej
mödan för dig att spela helgon, du är ej bättre än
de andra, och jag är viss på, att det endast är mina
usla penningar, du eftertraktat!»

En mörk sky drog vid dessa ord öfver hans anlete,
det blixtrade till i hans ögon, hvilka blefvo alldeles
svarta, och lätt bugande svarade han:

»Om du behagar närmare öfverväga hvad du nyss yttrat,
skall du, som jag hoppas, finna att du misstagit dig
både om min person och mina afsigter.»

Härmed lemnade han mig att återkomma till besinning.

Och nu stod jag der, stum af förfäran öfver mina
vanvettiga ord, utan förmåga att kalla det sagda
tillbaka, hade jag än velat gjuta mitt hjertblod
derför.

Hvilken olycksalig makt hade beherrskat mig, att
jag kunnat så glömma mig! Hvad hade jag yttrat? Jo,
en direkt anspelning på, att jag trott hans afsigt
vara att begära min hand! Detta var något, som
utgjort min ljufvaste dröm, men aldrig hade jag
vågat öfverlemna mig åt hoppet derpå, ej ens då
jag uppfört mina grannaste luftslott. Nu hade jag
i min besinningslösa häftighet likväl så tydligt
låtit honom förstå, att jag väntat mig en sådan
anhållan! Hvad skulle han tänka derom och om mina
orättvisa beskyllningar, ty att de voro orättvisa,
insåg jag nu fullkomligt. En mera ädel och guldren
karakter än hans, kunde svårligen finnas. Ehuru min
omdömesförmåga var föga utvecklad, hade jag dock
från första stunden insett, att hans moraliska värde
vida öfversteg de flesta andras. Men här kunde jag ej
ostörd öfverlemna mig åt mina nedslående betraktelser,
utan måste blanda mig med det öfriga sällskapet. Ovan
som jag var vid sjelfbeherrskningens svåra konst, var
det mig omöjligt att återtaga mitt obesvärade sätt och
min glada min; jag dansade, talade och rörde mig som
en automat, och min enda önskan var att få resa hem.

Ändtligen kom den efterlängtade stunden. Under vägen
frågade min mor hvad som fattades mig; jag föregaf
trötthet, men sömn och hvila tänkte jag ej på, då
jag nått den lugna hamnen i mitt lilla rum. Tårar
utgöt jag der, och bittra, brännande blygseltårar var
det. Nu föreföll mig alldeles ofattligt det språk jag
fört inför honom, som var så ädel, så upphöjd öfver
alla låga, egennyttiga beräkningar; dessutom kunde
han ej genom mig vinna någon fördel, af hvilken han ej
förut var i besittning. De veckor, som sedan följde,
voro ej egnade att upplifva mitt sinne, jag använde
dem till ett ganska nedslående sjelfstudium. Det
var bittert att upptäcka endast fel och svagheter,
der jag förut trott mig ega förtjenster. Att ödmjuka
sin egensinniga och sjelfviska natur går ej heller
så lätt. Dessutom marterades jag af vissheten att
ha fallit i hans aktning, sjunkit, der jag ville stå
högst och renast. En inre darrning genombäfvade hela
min varelse hvar gång hans namn nämdes, och jag undvek
alltid hans blick, då den någon gång föll på mig,
ty jag läste deri endast ogillande. Han tilltalade
mig aldrig numera, och vi undveko båda sorgfälligt
en sådan nödvändighet.

Genom dessa inre strider förändrades min yttre
menniska helt och hållet; ifrån att vara glad,
liflig och öfvermodig, blef jag dyster, sluten och
misstänksam. Min mor, orolig öfver dessa symtomer,
rådfrågade läkare; de förklarade att det endast var
svaghet, och ordinerade en mängd stärkande medel,
hvilka dock ingenting uträttade. Men ännu mera skulle
hända som vållade mig smärta. Gurli Hjelm kom en dag
på besök. Jag såg genast att hon hade något ovanligt
att meddela och bäfvade, ty jag fruktade -- jag vet
ej rätt hvad.

Hennes första ord, då hon tagit plats, voro dessa:

»Vet du, Signe, jag har en stor nyhet att berätta
dig.»

»Har du det, hvilken då?»

»Jo, Sven tänker resa till Egypten i vetenskapliga
forskningar.»

»Till Egypten!»

Slaget hade kommit, jag kände mig nästan förlamad.

»Ja, till Egypten,» återtog Gurli, »och han blir
kanhända borta åratal; är det ej förfärligt?»

»Han har väl länge tänkt derpå?»

»Nej bevars, åtminstone har han ej talat derom förrän
på sista tiden. Då mamma frågade hur han så hastigt
kommit på den idén, svarade han, att han nu var trött
att vistas på samma ställe af jorden, och att det
var skada att sitta hemma, då det i främmande länder
fanns så mycket märkvärdigt att se.»

Hvad jag än kände vid dessa ord, försökte jag att
dölja det, och jag tror att jag lyckades. Mitt rum
blef åter min enda förtrogna; då jag sent på aftonen
kom ditin, sjönk jag ned på knä för att bedja, men
kampen var het, innan jag med uppriktigt hjerta kunde
säga: »Icke min vilja, utan Din.» Jag lärde mig dock
inse, att allt detta var ett rättmätigt straff och
en pröfning som sändes mig, för att helt krossa mitt
upproriska sinne. Jag förstod nu att det endast var
godhet och välvilja, som kommit Sven att sysselsätta
sig med mig, och att han velat göra hvad han kunde,
för att väcka och lifva mina bättre känslor. Deraf
hans lärorika och angenäma samtal, hvilka jag dubbelt
saknade, sedan de så lång tid varit mig förnekade. Och
nu for han långt bort till fjerran länder, utan att
jag på något sätt fått tillfälle att höja mig i hans
aktning. Men som jag genom mitt eget förvållande
gått miste om denna skatt, återstod mig endast att
med tålamod och undergifvenhet foga mig i mitt öde.

Några dagar efter det Gurli underrättat oss om Svens
afresa, inträdde han i vårt förmak. Att det var
afskedsvisit förstod jag genast, och hade all möda
att bibehålla ett lugnt och sansadt utseende, som
ingenting förrådde af det som borde döljas. Samtalet
underhölls af Sven och min mor, som med stort intresse
gjorde sig underrättad om hans resplaner. 
Slutligen sade min mor:

»Äfven jag funderar på att göra en resa, ty Signes
helsa har på sista tiden ej varit rätt god.»

O, huru gerna hade jag ej velat tillbakahålla den
brännande rodnad som färgade mina kinder vid Svens
forskande blick! Men det var mig lika omöjligt,
som att yttra ett ord. Svens svar kunde jag ej
uppfatta, men sedan sade min mor: 

»Åhnej, blott till Marstrand, vår läkare föreskref det just i går.»

»Ja, det tyckes vara af högsta nöden, ty Signe ser
verkligen ej frisk ut.»

Då Svens blick vid afskedet hvilade på mig och min
hand var omsluten af hans, sade han med något af sin
forna vänlighet i rösten:

»Du bör ej alldeles åsidosätta din helsas fordringar,
utan vårda den bättre, åtminstone for din mors skull.»

De sista orden yttrades med sänkt röst och en sakta
tryckning af handen. Min blick höjde sig omedvetet och
sjönk djupt in i hans -- o, för sista, sista gången
på lång tid. Men nu släppte han min hand, och jag
kunde räkna de få sekunder jag ännu fick njuta af hans
åsyn. Nu tog han sin hatt, lade handen på låset och --
var försvunnen.

Tomhet och mörker fyllde min själ, och nu märkte jag
först hela styrkan af min kärlek, huru hvarje hjertats
fiber hängde fast vid honom, som nu lemnade hem och
land och drog till okända verldstrakter. Hvem kunde
veta, om han någonsin skulle återvända! Men hvad
man med säkerhet visste var, att mången fara skulle
möta honom i det främmande landet, och som han var
stark och modig, skulle han mindre akta sig derför,
än försigtigheten bjöd.

Trots alla mina bemödanden, undgick det ej min
mors vaksamma öga att något tyngde mitt sinne; hon
började derför med ifver rusta allt i ordning för
vår badresa, ty hon hoppades att ombytet och den
friska hafsluften skulle göra mig godt. Vi befunno
oss alltså i Marstrand i början af Juni. Åsynen af
hafvet utöfvade ock ett mäktigt inflytande på mina
nedstämda lifsandar. I lugnet låg det så majestätiskt,
en slumrande jättekraft, som dock hastigt af stormen
väcktes till lif och som då i ursinnigt raseri häfde
skyhöga vågor mot strandens klippor. Det utgjorde
mitt nöje att högt upp på en bergspets åskåda detta
storartade skådespel, och ofta kunde min mor ej förmå
mig att lemna min plats, förrän det yrande skummet
genomträngt min tunna sommartoilett.

Som Marstrand denna tid af året var öfverfyldt
af gäster, hade jag godt tillfälle att göra nya
bekantskaper, men som jag ej var road deraf, gjorde
jag helst mina promenader i min mors sällskap och
drog mig undan de publika tillställningarna så ofta
jag kunde. Detta lyckades dock ej alltid, och för
hvarje gång jag bivistade något nöje, var jag säker
att vid min sida finna grefve S., en liten ful, mörk,
rödblommig personlighet, hvilken tycktes sätta ett
ofantligt värde på sitt eget jag, sin rikedom och
sina anor. Hans konversation var föga underhållande,
ty de enda ämnen han varierade voro: »min egendom,
mitt jern, mina skogar.» Att mina svar voro tröga,
fick han ursäkta, hvilket jag ock tror att han gjorde,
ty han talade helst ensam. Hade han varit en person
med mindre egenkärlek, borde han sett, att hans
sällskap besvärade
mig; men nu skulle en sådan möjlighet förefallit
honom rent af orimlig.

Då min mor och jag en afton togo vår vanliga promenad,
varseblefvo vi grefve S. på långt håll, kommande med
ovanlig brådska och styrande kurs rakt på oss. Då
han kommit närmare, ropade han:

»God afton, mina damer!»

Vi besvarade hans helsning och stannade, ty vi befunno
oss nu midt emot honom.

»Jag var just på väg för att göra damerna min
visit! Men jag får nu tillfälle att framställa
den anhållan, jag tänkte göra. Jag skulle nemligen
bedja herrskapet göra mig den äran att deltaga i ett
mindre segelparti, som jag ämnar arrangera i morgon
eftermiddag, om väderleken så tillåter. Jag försäkrar,
att sällskapet är utvaldt.»

Min mor tackade och samtyckte, hvarpå grefven
fortsatte sin väg, förmodligen för att anmoda flere
af det »utvalda sällskapet». Jag nästan önskade att
ett riktigt oväder måtte bryta löst för att hindra
grefvens tillställning, ty jag hoppades ej på något
nöje i hans »utvalda sällskap»; men till min ledsnad
sken solen klart den bestämda dagen, och en lagom bris
krusade vattenytan. Vi begåfvo oss alltså ut på det
gungande haf, och bortfärden var någorlunda angenäm,
ty jag manövrerade så, att jag fick min mor mellan
mig och grefve S., så att jag ej nödgades uteslutande
lyssna på hans konversation, utan fick sysselsätta mig
med min granne till venster. Vid framkomsten till den
lilla holmen, dit färden ställdes, blefvo vi ganska
angenämt öfverraskade vid åsynen af tvenne stora bord,
öfverhopade med förfriskningar af alla slag. Grefven,
som eljest var god hushållare, ville i dag visa sig
på styfva linan, också underlät han ej att påpeka
den och den fruktens dyrbarhet vid denna årstid.

Sällskapet spred sig i grupper och betraktade
utsigterna från olika punkter. Jag tänkte just sluta
mig till den trefligaste afdelningen, då grefven kom
och bjöd mig armen med dessa ord:

»Behagar fröken skänka mig sin uppmärksamhet för
några ögonblick?»

Så direkt uppmanad, kunde jag ej neka, utan måste
till min ledsnad följa honom. Då vi aflägsnat oss så
långt att ingen kunde höra hans ord, sade han:

»Fröken har säkert gissat, hvem denna tillställning
egentligen gäller?»

»Nej, derom sväfvar jag verkligen i djupaste
okunnighet.»

»Åh, ni behagar skämta, min nådiga, jag hoppas ni
förstått, att festens föremål är ni sjelf!»

»Huru, herr grefve!»

»Jo, min bästa fröken, så är verkligen
förhållandet. Jag hade dessutom tänkt, att vi vid
detta tillfälle kunde eklatera vår förlofning; ty
jag har härmed äran anhålla om er hand!»

Så långt hade det då kommit, att denne man i
sin blinda egenkärlek talade om att eklatera vår
förlofning, oaktadt min tydligt visade motvilja. Han
var således alldeles oförberedd på mitt nekande
svar, och den bestörtning han visade, var ganska
komisk att åse, den uttryckte bättre än ord: Skall
du ej med tacksamhet antaga den högborne grefvens
anbud, då han hedrat dig dermed? Men jag var nog
oförsynt att stå fast vid mitt beslut. Grefvens hela
tillställning var sålunda fullkomligt förfelad, då
hans mening varit, att den skulle tjena honom till
eklateringskalas. Som hotande moln började sammandraga
sig, skedde uppbrott förr än ämnadt var, men icke
desto mindre hade vi ej hunnit hälften af återvägen,
förrän det häftigaste regn utbrast, vinden blef allt
starkare och öfvergick till fullkomlig storm, så att
de små båtarna slungades än upp och än ned. Nu blef
det en jemmer bland sällskapet, många trodde sin sista
stund vara inne, och det såg i sanning rätt farligt
ut. Min mor och jag tryckte oss närmare tillsammans
och tänkte på honom, som vi förlorat; båda voro vi
lugnare än de flesta. Ändtligen uppnådde vi land, men
i hvilket tillstånd! Genomvåta och drypande både af
regnet och hafsvattnet, som spolat öfver bord. Dock,
hvad betydde detta, då intet lif var spildt. Men
för mig skulle den dagen medföra den sorgligaste
följd. Stormen och regnet, som
genomvätt våra kläder, voro för mycket för min
mors helsa, hvilken förut ej var stark. Hon sjuknade
följande dag och sjukdomen tilltog i allt betänkligare
grad; slutligen underrättade mig läkaren, att intet
hopp om räddning fanns. Min sorg och förtviflan var
gränslös, men så länge hon ännu behöfde min vård,
måste den undertryckas. Jag telegraferade efter tant
Hjelm, ty min mor, som visste sitt slut vara nära,
ville ännu en gång träffa henne. Hon kom, och det i
hög tid. På dödsbädden anbefallde min mor mig i hennes
vård, och hon gaf det löftet att anse mig som sin
andra dotter. En stund derefter började dödsarbetet,
och så var det slut, slut för alltid.

*

En lång tid härefter var det mig, som om både tanke
och känsla försvunnit, jag kunde hvarken gråta
eller klaga, och tant började tro att mitt förstånd
sväfvade i fara; men slutligen vek denna onaturliga
domning bort, och jag blef åter en varelse med fullt
medvetande i stället för en lefvande bildstod. Kampen
mot smärtan var hård, men min starka natur segrade
och behöll öfverhanden.

Tant Hjelm sökte ock i sin godhet och mildhet lindra
min sorg så mycket i hennes förmåga stod, men all
hennes ömhet kunde dock ej komma mig att glömma det
jag nu stod fader- och moderlös i verlden, fastän
jag bemödade mig att visa ett lugnt yttre.

Under vårt vistande i Marstrand hade Gurli
blifvit förlofvad med en ung possessionat från
Upsalatrakten, och på hösten firades hennes
bröllop. Detta medförde naturligtvis en mängd bestyr
och förströelser, men sedan lefde tant och jag i ett
behagligt lugn, ty att jag skulle stanna hos henne,
var afgjordt. Under denna tid lärde jag känna tant
Hjelm såsom ett fruntimmer med utmärkt förstånd,
men ännu bättre hjerta. Ingen kunde mera ömma för
en fattig och usel likes nöd än hon, och ingen kunde
på ett behagligare sätt lindra densamma. Hon förstod
att vända tacksamheten för den erhållna hjelpen emot
Gud såsom all god gåfvas gifvare, helt och hållet
förbiseende sig sjelf. -- Från Sven anlände ofta bref,
och alltid innehöllo de glädjande underrättelser
om de upptäckter han gjorde. Det var med verklig
själsnjutning jag genomgick deras innehåll; hans
manliga, ädla karakter uppenbarade sig deri på
hvarje rad.

På detta sätt förflöt för oss ett år under angenäm
sammanvaro.

Tants beständiga längtan var, att Sven måtte
återvända hem, och äfven jag önskade det, för att
få vistas inom samma land åtminstone och för att ej
behöfva ängslas af tanken på de faror han under sitt
vistande i det främmande landet dagligen löpte. Men
före hans hemkomst måste jag förskaffa mig ett annat
hem, ty jag ville ej, att han skulle nödgas hvarje
dag se en person, som han ej kunde skänka hvarken
aktning eller vänskap. Jag fruktade ock, att ej nog
kunna dölja mina känslor för honom, och han fick ej
ana min svaghet, det måtte kosta mig huru mycket
som helst. Jag var derför betänkt på att söka mig
en antaglig förevändning att lemna tant före Svens
återkomst. Och en sådan skulle ej fattas mig, fastän
den kom i en hård och oväntad form.

Min förmögenhet var, för att rätt väl förvaras,
innestående i ett som särdeles säkert ansedt
handelshus, men utgången visade att man bedragit sig;
ty jag förvandlades hastigt från rik och oberoende
till fattig och medellös. Det tillfälle jag sökt,
att lemna tant, kom på detta sätt, ty nu måste
jag sjelf förtjena mitt uppehälle, jag var för
stolt att vilja bero af någons godhet, ej ens af
hennes. Då jag meddelade henne mitt beslut att söka
plats som lärarinna, blef hon i hög grad bedröfvad
och bestört, hon använde alla upptänkliga argumenter
för att förmå mig ändra min plan, men jag stod fast,
jag kunde ej låta öfvertala mig. Midt i all denna
bedröfvelse anlände det länge efterlängtade budskapet
om Svens återkomst till våren. Jag måste dock lofva
att uppskjuta min flyttning till dess, på det att
tant ej måtte blifva allena under vintern. Men att
i hennes hus invänta hans ankomst, var mera än jag
förmådde. Min dåraktiga obetänksamhet hade jag att
tacka derför, att jag nu lik en brottsling måste
fly undan, jag fick ej se de ädla, de kära dragen,
ej höra den kraftiga, klangfulla stämman, ej hugnas
af ett vänligt ord -- nej, enslig gick min stig genom
törnen och snår. I afskedets stund aftvang mig tant
det löftet, att alltid anse hennes hus som mitt rätta
hem och återvända dit, om jag ej funne mig i de nya
förhållandena, eller »om jag blefve barmhertigare
stämd mot henne,» som hon uttryckte sig. Och sålunda
begaf jag mig på kondition.

(Forts.)


Gossen och ringen.

Det var en kall decembernatt. En fattig gosse, hvars
moder var död och hvars fader ingen kände, hade
satt sig i månskenet vid foten af ett gammalt träd,
på hvars grenar rimfrosten hängt sina hvita fransar,
liksom hade någon af himlens englar kastat sin slöja
till ett liktäcke öfver det värnlösa barnet. Hungrig
och förfrusen, lutade gossen sitt hufvud intill det
gamla trädet, under hvars hårda bark dock ej klappade
något modershjerta. Då kastade månen
en af sina vänligaste strålar ned på gossens panna
och hans ögon slöto sig samman. Framför honom stod
en qvinna med en krans af röda rosor i sitt hår. Hon
satte en ring på hans finger och på ringen stod ett
L, begynnelsebokstaven till hennes namn. »Du är min
trolofvade,» sade hon och tryckte en kyss på hans
läppar. Då vaknade gossen och förstod, att det var
med Lyckan eller Lidandet han blifvit trolofvad.

Oskar.


Irrskenet på heden.

W. Th. Söderberg.

musik

Du blek ros på hedens

Ett sken i månlös qväll du
musik
hedens stig,     
Du  tufvans ljufva ljung! 
En enda dag jag älskat dig,      
När än min själ var ung.
Jag älskat dig en enda dag,      
En enda midnatt blott; 
Men år förgått, och hjertats slag       
Sitt lugn ej återfått.

var,      
En fjerran vådeld lik,
En ljusterflamma mild och klar      
På strand af insjövik;
En blixt af sol, en blink af ljus,      
Ur mörkret runnen opp
Och slocknad uti stormens brus      
Med villan af mitt hopp.    
(Topelius.)

*
Allmännyttigt.

Sätt att bevara aromen vid kaffebränning. 
Kaffebönorna förlora, så snart de en
gång äro brända, något af sin arom genom inflytandet
af det i luften befintliga syret, hvilket lättare
kan intränga till följe af de brända bönornas
porositet. Denna skadliga förändring låter lättast
förebygga sig derigenom, att sedan bönorna blifvit
brända och medan brännaren, hvari detta gjorts, ännu
är het, beströs bönorna med litet finstött socker. --
Sockret smälter genast, och om man skakar brännaren,
sprider det sig hastigt öfver alla bönorna och bildar
så en för atmosferen ogenomtränglig glasyr.

Smutsade, grumliga fönster kunna putsas och tvättas
på följande sätt:

I.    Med fullkomligt sandfri och till fint pulver
förarbetad valklera,  som  strös på glasskifvorna,
hvilka sedan gnidas till dess de åter äro klara.

II.    Med mycket utspädd svafvelsyra.

III.    Med friska  brännässlor, doppade i vatten,
och hvarmed man direkt ingnider glaset en eller flere
gånger, hvarefter fönstren torkas i torr skugga.

Skydd mot mögel på matvaror. Icke sällan händer
det att korf, skinka och andra matvaror, som bruka
förvaras, blifva mögliga, om de äfven blott för kort
tid befinna sig i ett rum med fuktig luft. För att
alldeles förebygga detta obehag eller aflägsna det,
der det redan inträdt, behöfver man blott blanda litet
vanligt koksalt i en tallrik med så mycket vatten, att
lösningen blir som tunn välling. Om man bestryker den
mögliga korfven eller skinkan med denna saltlösning,
så försvinner möglet genast, och efter en eller par
dagar öfverdrager sig köttet med en mängd ytterst
fina saltkristaller, som förhindra all vidare bildning
af mögel.

Orangegula glasögon. Som bekant använda fotograferna
orangefärgade glasfönster för att utestänga de
kemiskt verkande
ljusstrålarne. En utländsk läkare har i
öfverensstämmelse härmed framställt den åsigt,
att äfven för ögonsjuke glasögon af orangefärgadt
glas vore bättre än gröna och blå. I det hospital,
hvarvid han är anställd, har han låtit inrätta ett
särskildt rum för patienter, som äro ömtåliga för
dagsljuset, med orangegula fönsterrutor, och är mycket
tillfredsställd med de ernådda resultaten. Huruvida
dessa uppgifter äro riktiga, torde dock behöfva
ytterligare bekräftelse. Emellertid är saken
af den vigt, att vi icke vi]ja underlåta väcka
uppmärksamheten derå, för att föranleda en och annan
till försök. Deremot dela vi obetingadt den utländske
läkarens åsigt, att orange är den mest passande
färg för förvaring af kemikalier som sönderdelas
af ljuset; ty de hittills för detta ändamål använda
svarta flaskorna äro mycket opraktiska, enär man icke
kan se deras innehåll.

Enkelt medel att utrota råttor. Man tager pulveriserad
gips och utvattnar den under upphettning i en jern-
eller kopparkittel till dess det heta profvet, lagdt
i ett torrt profglas, icke afsätter någon imma på
glasets öfre del. Den sålunda brända gipsen blandar
man med en lika stor del hvitt hvetemjöl, hvarefter
alltsammans väl parfymeras med anisolja. Blandningen
förvaras i torra bleckbössor. Man ställer deraf på
lertallrikar uti svinstior och på andra ställen,
som besväras af råttor, och om möjligt en skål med
vatten i närheten. Råttorna, som begärligt äta af
gipsblandningen och derpå dricka af vattnet, få på
detta sätt en gipskaka i magen, den de icke kunna
smälta och af hvilken djuren dö.

Det säkraste medlet att förvara frukt är: Man tager
en stenkruka, som är trängre upptill, lägger derpå
ett stycke papper, så att locket kommer att hvila
derpå, tar något gips och upplöser det med vatten samt
begjuter locket en half tum tjockt med denna flytande
massa. Inom några minuter skall gipsen hårdna, då
krukan är fullkomligt lufttät och kan bevara den
inlagda frukten frisk under åratal.


Logogryf.

Om mig ej mycket är att orda.
Ty sjelf ett biord jag blott är.
Af mig kan många dock bli gjorda 
Med någon smula af besvär. 
Jag är ett ord man ofta säger, 
När skyndsamhet man fordrar på. 
Sex delar blott mitt hela äger,
Se här, hvad man af dem kan få! 
Hvad som är skönt till hemmet hafva, 
När som man trött af vandring är;
Och hvad man alltid bör begrafva, 
Ty eljest ondt det lukta plär. 
Hvad ingen men'ska väl sig önskar,
Dock blir det hvarje brottslings lott; 
Hvad som om sommarn alltid grönskar,
När det sin rätta ... har fått; 
En plats der dagligt bantåg stanna; 
En stång som är mer smal än tjock;
Hvad Goliath fick emot sin panna; 
En präktig maka åt en bock; 
Hvad vi en elak men'ska kalla; 
Det som till mete nyttjas bör; 
En växt som trifs der böljor svalla;
Hvad aldrig hem jag komma tör; 
Samt hvad jag säkert kan befara, 
Om någon gång det händer dock; 
Ett väsende i sagan bara; 
En växt till formen kort och tjock;
Ett namn, som ni er son kan gifva; 
Hvad jordens barn får många ta;
När sjömännen till väders klifva, 
Hvad skutan alltid måste ha; 
Det medel alltid vara bör, 
För att dem bruka som mig lyster; 
Hvad talarn allt som oftast gör; 
Ett namn som passar åt en syster; 
En man den jag min sak förtror; 
Hvad vackrast gjorde lilla Jeana;
Ett ämne till upplysning stor, 
Men hvars behandling kräfver vana; 
Det tycks mig allt, dock nej! jag ser,
Än ett är qvar, lätt nog att finna: 
Ett herrligt ord förlängdt med -er, 
Som hvarje stridande vill vinna.

Elgen.


Rebus.

(Af Ernst Ljungh.}



*

Bokstavsgåta.

Följande bokstäfver och stafvelser,
riktigt sammansatta, bilda nio ord, hvilkas
begynnelsebokstäfver beteckna namnet på en stor
latinsk skald och slutbokstäfverna namnet på en
svensk romanförfattare:

el, k, mo, lä, r, va, l, an, l, ur, n, n, ra, s, gö,
ig, s, l, an, ma, is, d, in, m, ka, l, jö, the, a, i.

Orden beteckna:

1. En prydnadsväxt. 2. En biflod till Donau. 3. En
dansk språkforskare. 4. En stor tysk skald. 5. En
mask. 6. En sångfågel. 7. En ö i Atlantiska
hafvet. 8. En af Muserna. 9. En metall.

-l -d -n.

*

Palindrom.

Jag var enligt bibelens ord 
Af talare en bland de första. 
Vänd mig, och jag är i vår Nord 
En stad, om ock ej bland de största.

Nargib.

*

Charad.

Mitt första, tydande på börd och rang, 
Ger alltid åt ett namn en högre klang. 
Mitt andra katten är. Sig skålknalln kände 
Så morgonfrisk och kry till kropp och själ 
Och fann sig så belåten och så väl,
Då han en gång mitt hela skjortan vände.

Ol. Ersson.

*

Uttydningar.

Lösning af Charaden i föregående häfte   sid. 160: Envis.

Lösning af Bokstafsgåtan i föregående häfte, sid. 160: 
Skåne och Paris. Orden äro:
1. Satrap. 2. Kanna. 3. Åker. 
4. Nangasaki. 5. Eris.

Lösning af Palindromen i föregående häfte, sid. 160:
Zeus -- Suez.
Den påfliga bannlysningsbullan emot Luther.

Ett blad ur den tyska reformationens historia.

Den 15 Juni 1520 utfärdades af påfven Leo X den
beryktade bullan Exsurge Domine. Den helige fadren
hade väl en tid bortåt dragit i betänkande att
tillgripa denna stränga åtgärd; nu blef dock
påtryckningen af kyrkans främste män och auktoriteter
honom för stark. Kardinal Kajetanus, som påstod sig
i botten känna tyskarnas karakter, och som alltsedan
sitt sammanträffande med brodren Martinus i Augsburg
1518 närde en bitter stämning i sitt sinne emot
denne opåkallade reformator, som gjorde så mycket
väsen af sig -- han hade ju sammanfattat sitt intryck
af hans personlighet sålunda, att det var »en grof
best med ett par elaka ögon och några underliga
tankar i hufvudet» -- Kajetanus bedyrade heligt,
att det endast var eld och svärd, som kunde bita på
folk af en sådan hårdnackad natur. Kom så dertill
Sylvester Prierias, hvilken förvärfvat sig ett namn
i egenskap af den heliga stolens ifrige försvarare,
med hela starka ligan af dominikaner, som ännu hade
den Reuchlinska processen i alltför friskt minne, för
att icke med hänsyn till densamma utan återvändo ligga
öfver påfven med sina allvarliga föreställningar. Hade
ju också universiteten i Köln och Löwen uttalat
sin fördömelsedom öfver Luthers läror; de lofvade
för sin del kyrkan alldeles bestämdt en herrlig och
ovansklig seger, om blott de romerska fälttecknen
(d. v. s. de blyförseglade bannlysningsbullorna)
skymtade i förgrunden af kämparnas leder. Tidens
rikaste bankirhus Fugger försummade icke heller att
i de mörkaste färger utmåla för höga vederbörande
det fattigdomens skymfliga elände, hvari Kristi
kyrka ohjelpligeu skulle försänkas, i den händelse
äfventyraren Luther och hans vänner i Wittenberg
ohejdadt finge drifva sitt fula spel till de andliges
utsugning och undergång. Tack vare aflaten med dess
rika välsignelser hade nemligen under den sista tiden
guld och silfver flutit i strömmar ifrån Tyskland ned
till Italien. -- På detta sätt voro skilda krafter
i rörelse för att nå samma mål: det förhatliga
kätteriets undanrödjande. Och likväl, den mäktigaste
förespråkaren för ifrågavarande bannlysningsbulla är
ännu onämd.

Denne man var den gamle teologiske stridskämpen Johan
Eck, prokansler i Ingolstadt. I förstone hyste han
allt annat än en upphöjd föreställning om Luther. Han
trodde, att man med penningar, ett fett pastorat eller
dylikt skulle kunna tysta munnen på den uppstudsige
augustinermunken. Men den tron måste han dock snart
öfvergifva, sedan han mött sin vederpart ansigte mot
ansigte, och fått tillfälle att mäta sina krafter
med hans under den bekanta disputationen i
Leipzig (Juli 1519). Från den stunden var det, som
hans kränkta fåfänga och stolthet icke medgåfvo honom
någon ro, enär lindrigast sagdt tvifvelaktiga voro
de lagrar, den dittills i slika fall oöfvervinnelige
skördat vid detta tillfälle. Derföre var det icke
underligt, att han med all makt kräfde upprättelse
och hämd. Det var närmast angående påfvens primat, som
de förfäktade olika åsigter. Luther i sin oförsynthet
hade vågat yrka, att detta för sitt bestånd icke kunde
åberopa gudomlig, utan endast mensklig rätt. Ett så
ohöfviskt påstående skulle naturligtvis icke ens under
vanliga lugna förhållanden en kyrkans rättrogne son
kunna fördraga och smälta. Huru mycket mindre nu, då
bågen redan till halfts var spänd, och allt rustade
sig till en afgörande strid! Om detta samma ämne
skyndade sig fördenskull Eck att utgifva en särskild
skrift (De primatu Petri), der han uppträder med
anspråk på att klart och ovedersägligen bevisa den
påfliga auktoritetens gudomliga instiftelse. »Märk
till, min läsare,» säger han, »och du skall få se,
att jag håller mitt ord.» Skada blott att de urkunder,
hvarpå han helt sorglöst och obesväradt grundar sin
bevisning, samtligen äro understuckna! Emellertid,
färdig med sin bok -- det var våren 1520 -- ilade
han till Rom för att der vidtaga de mått och steg,
som enligt hans förmenande den öfverhängande faran
gjorde nödvändiga. Till all lycka hade han icke heller
synnerligen svårt, understödd som han var från alla
håll, att öfvertyga påfven, det nu eller aldrig
stunden vore inne, då det tillhörde hans helighet
att sätta yxan till roten af det trädet med de
giftiga frukterna, som uppspirade i den sachsiska
jordmånen, för att med ett hugg göra slut på det
olycksaliga kätteriet. Också nedsattes oförtöfvadt
för detta ärendes behandling en kommission af sju
eller åtta pålitliga teologer; Johan Eck sjelf
jemte Sylvester Prierias voro efter all sannolikhet
ledamöter af densamma. Sakens utgång var tydligen
på förhand gifven. Redan i början af Maj var det
första utkastet till bullan affattadt; äran häraf
tillskrifves i främsta rummet en viss Accolti,
kardinal af Ancona. Förgäfves påminde kurians
jurister, hurusom det i sjelfva verket icke vore
mer än rätt och billigt, att den anklagade, innan
han dömdes, infordrades till förhör och ransakning,
»sjelfva Kain hade Gud ju kallat inför sig». På sådant
tal ville de tongifvande andliga fäderna icke höra,
Här tåldes intet vidare uppskof; Luthers öde var nu
en gång för alla afgjordt. Men icke förty undergick
dock nämda utkast icke oväsentliga förändringar och
bearbetningar, innan det blef förklaradt moget att
antagas. Fyra särskilda gånger hölls fullständigt
konsistorium för att noga väga hvarje sats ända till
dess minsta uttryck. Man var långt ifrån att
vilja åsamka sig ansvaret för någon klandervärd
öfverilning. Såsom ett betecknande drag för den
ifver och det deltagande, hvarmed denna angelägenhet
omfattades, berättar man om kardinal Kajetanus, att
han, som för tillfället var ganska illa sjuk, icke
desto mindre hvarje gång samvetsgrannt lät bära sig
till församlingsrummet; hans brinnande nitälskan för
den goda sakens framgång och kyrkans väl tillät honom
nemligen icke för något pris att vara frånvarande
vid dessa öfverläggningar.

Men icke nog med denna redigering. Ännu en tredje
ansågs behöflig. För detta ändamål sammanträdde
en mindre konferens hos påfven sjelf på hans
landtgods. Och sålunda kom då omsider den 15 Juni,
såsom ofvan är angifvet, denna ödesdigra bulla till
stånd, på hvars utarbetande i formelt hänseende Rom
för öfrigt hade nedlagt det bästa af sin retoriska
konst. »Länge nog», heter det i en skrifvelse, som
Leo ungefär samtidigt med bullans utfärdande aflät
till kurfursten Fredrik den vise af Sachsen, »länge
nog hade man lagt undseende och eftergifvenhet i
dagen. Nu vore det på tiden att använda ett starkt
läkemedel, på det att icke genom det skorfviga
fåret hela hjorden måtte blifva nedsmittad.» Och
dock, framtiden skulle komma att utvisa, att detta
läkemedel var valdt i en särdeles olycklig stund. Ja,
man kan med fullaste rätt på denna af påfliga stolen
vidtagna åtgärd tillämpa Talleyrands berömda yttrande
om något, som icke blott var en förbrytelse utan rent
af en dumhet. Ty hvad annat kunde väl följden häraf
blifva, än att icke blott det kristliga samvetet
måste, kosta hvad det ville, allvarligen höja sin
röst för att gent emot en sådan dödsfiende till all
andlig frihet göra gällande sin oeftergifliga rätt
i detta hänseende; utan på samma gång allt, hvad
tyskt nationalmedvetande hette, drefs af sig sjelft
att i hela sin styrka uppresa sig emot detta hotande
öfvergrepp, detta spotska maktspråk från landet på
andra sidan Alperna.

Följande är i korthet denna bullas innehåll. Den
anropar Gud, den helige Petrus, den helige Paulus
och alla helgon att upphäfva sig till beskyddare
af kyrkan, i hvilken ett vildsvin, en barbar, en
ny Porphyrius inträngt, och det från en nation,
åt hvilken ju den romerska kyrkan öfverlåtit den
kejserliga värdigheten, och hvilken äfven städse
bevisat sig nitisk vid kättarnes undertryckande. Derom
vittnade den i Kostnitz öfver Hussiterna och
Wiclefiterna uttalade fördömelsedomen; derom det
emot böhmarne utgjutna blodet; derom desslikes den
icke mindre lärda än fromma vederläggningen af nu
ifrågavarande villomeningar, hvilken vederläggning
utgått från universiteten i Köln och Löwen, dessa de
frommaste och gudfruktigaste vårdarinnor af Herrans
åker. På det att nu icke detta gift vidare måtte gripa
omkring sig, anser man sig särskildt böra framhålla
41 af dessa villfarelser, hvilka äro af en sådan
beskaffenhet, att hvar och en kristen med vanligt
sundt förstånd kan inse, huru förderfliga, farliga,
anstötliga, förföriska o. s. v. de äro. Efter en
sorgfällig pröfning, som dessa satser underkastats af
kardinalerna, ordnarnas priorer eller generaler, samt
flere teologer och rättslärde, hafva de måst förklaras
för sådana, de der strida emot kyrko- och skriftläran,
emot fädernas bestämningar, emot kyrkoförsamlingarnas
stadganden och påfvarnas lagar. I kraft af den
allsmäktige Guden, de helige apostlarna Petrus
och Paulus och vår egen maktfullkomlighet fördöma,
förbjuda och förkasta vi dessa antingen kätterska och
anstötliga eller förföriska och den katolska sanningen
motsägande artiklar, och besluta och förklara,
att de af alla katolska kristna måste betraktas
såsom fördömda, förbjudna och förkastade. Derefter
hafva sig alla både andlige och verldslige att
rätta. Ingen får uttala, bekräfta, försvara, predika
eller på något sätt befordra dessa villfarelser. Men
emedan de innehållas i en viss Luthers arbeten,
så fördöma, förbjuda och förkasta vi härmed alla
dennes skrifter. Dem får ingen läsa, ej heller på
tungan föra, ej heller berömma, ej heller trycka, ej
heller offentliggöra, ej heller försvara, ej heller i
sitt hus hafva, utan de skola genom dertill utsedda
personer offentligen och högtidligt i närvaro af
klerus och folk uppbrännas. Hvad åter Martin
sjelf angår, så, gode Gud, hvad är väl som vi
hafva underlåtit, hvad är väl som vi icke hafva
gjort, för att förmå honom att öfvergifva sina
villfarelser! Genom en legat och trenne bref hafva
vi förmanat honom; under erbjudande af fri lejd
och penningar hafva vi inbjudit honom till oss; han
skulle komma och efter vår Frälsares och Pauli sed
öppet föra sin talan. Hade han det gjort, så skulle
han hafva insett sina villfarelser, och solklart
skulle vi hafva bevisat för honom, att de romerska
påfvarna, våra företrädare, aldrig tagit fel. Men
långt ifrån att visa sig lydaktig, har han vädjat
till ett allmänt concilium, ändock sådant enligt en
förordning af Pius II är ett kätterskt tilltag. Utan
vidare hade det derföre stått i vår makt att straffa
honom såsom kättare. Men af barmhertighet uppfordra
vi honom och hans anhängare att göra bot; de skola,
om de verkligen ådagalägga hörsamhet, finna oss
välvilligt stämda. Emellertid måste Luther afhålla
sig från allt predikande. I det fall att han för sin
del icke skulle vilja göra bot, så må han åtminstone
dertill uppfordra sina anhängare. Sextio dagars
anstånd är honom medgifvet. Vill han göra bot,
så skall han nedlägga och till oss öfversända sin
återkallelse i ett offentligt dokument, försegladt af
tvenne prelater. Men sker icke detta, så förklara vi
honom och hans anhängare för kättare, och såsom sådana
för fördömda och hemfallna under alla de straff,
hvilka för kättare äro bestämda. Ingen kristtrogen
får hädanefter läsa någon af hans skrifter, på det
att hans åminnelse må fullkomligt varda utplånad af
jorden. Vid hotelse af bann får ingen med sådana
kättare pläga umgängelse, eller eljest bevisa dem
någon kärlek. Efter förloppet af denna anståndstid
skola alla kristna: patriarker, erkebiskopar
o. s. v. äfvensom alla konungar, kurfurstar, hertigar,
markgrefvar, grefvar o. s. v. vara förbundna att
tillfångataga och till Rom föra Martin och hans
anhängare, till tack hvarför dem lofvas att undfå
en god belöning. 

Med denna bulla begåfvo sig nu
trenne det heliga palatsets högtbetrodde män, Eck,
Aleander och Caraccioli till Tyskland. Man hade
visserligen äfven i sjelfva Rom åtskilligt att
anmärka emot dessas personligheter, hvilka sålunda
blifvit utkorade till det maktpåliggande värfvet
att i dessa stormiga tider och i stormarnas land
med ära och framgång föra kyrkans talan. Det var
nemligen icke fritt, att ju Eck var ganska begifven
på dryckenskap; och hvad angår Aleander, så stod i
början honom hans judiska härkomst i vägen. Men med så
väl det ena som det andra förlikte man sig snart på
högsta ort derigenom, att man också, såsom billigt
var, tog lumpenheten hos det folk i betraktande,
dit de sändes såsom legater! De kunde derföre just,
tyckte man, passa för hvarann. Ingen redlig man fanns
heller att tillgå, som skulle hafva velat låna sig
åt ett så vanskligt företag. Och så drogo då desse
åstad, berusade af det ärofulla i sin vunna lycka och
mättande sitt hjerta med förespeglingen af blifvande
triumfer. Deras öfvermod gick ända derhän, att en af
dem berättas i känslan af sin maktfullkomlighet hafva
yttrat till Erasmus Rotterdamus, humanisternas store
banerförare, att påfven har afsatt så många hertigar
och så många grefvar, att han väl skall veta att taga
sig fram med »några lusiga skolmästare» (pediculosi
grammatistæ)! Men öfvermod har ännu aldrig varit
detsamma som öfvermakt. Det skulle snart visa sig
att de hade jublat för tidigt.

Rollerna de trenne sändebuden emellan fördelades
sålunda, att Aleander och Caraccioli skulle tillgodose
den diplomatiska sidan af saken, och följaktligen i
främsta rummet vända sig till öfverhetspersonerna och
de makthafvande, under det att Eck i sin ordning fick
på sin lott att träda i förbindelse med universiteten,
städernas borgerskap och det egentliga folket. På
intetdera hållet kröntes emellertid de gjorda
bemödandena med önskad framgång. Aleander fick
icke ens hos kejsar Carl obetingadt medhåll, och
det bemötande han rönte af kurfursten af Sachsen,
hos hvilken han på hösten erhöll företräde i Köln,
var allt annat än blidt. Kurfursten var i hög grad
och med skäl förtörnad öfver den partiställning,
som romerska stolen så obefogadt intagit i denna
sak. Eck var ju Luthers personlige vedersakare.
Hvarföre förlita sig på hans utsagor, hvarföre utvälja
just honom till ombud? Det minsta man billigtvis
kunde fordra, var väl, att innan man afgaf sin dom,
hela spörsmålet underställdes oväldige mäns pröfning,
de der voro förfarna i slika ärenden. För öfrigt var
ju vid närmare eftersinnande saken redan en gång --
och det med höga vederbörandes goda begifvande --
hänskjuten till erkebiskopen af Trier. Hvarföre icke
först afbida hans utslag? -- Till råga på olyckan hade
dessutom samma kurfurste några dagar förut rådfört
sig med Erasmus angående den förkättrade Luther och
hans reformsträfvanden. Det besked han då af honom
fick, var just icke egnadt att stämma honom mycket
gynnsamt emot de påfliges förfaringssätt. Ett bref
från kurfurstens hofpredikant Spalatinus, som sjelf
var närvarande vid detta tillfälle, anför Erasmi
utlåtande. Den lärde mannen skall först, vid han
tillspordes, hafva stått utan att säga ett ord, och
blott smackat skälmaktigt med tungan. Då uppspärrade
kurfursten sina ögon, såsom hans sed var, då han ville
hafva ett bestämdt och förståndigt svar af folk. Men
Erasmus sade: »Luther har felat i tvenne stycken,
han har rört vid påfvens krona och munkarnas magar.»
-- Det var ett svar, som hans kurfurstliga nåde icke
så lätt mäktade förgäta. I förhållande derefter lade
han ock sina ord inför påfvens nuntie.

Medan detta försiggick vid Rhen, var Eck ingalunda
overksam inom de trakter, dit hans särskilda uppdrag
förde honom. Men icke heller honom ville lyckan vara
synnerligen bevågen. Visserligen hade det så till vida
gått honom väl i händer, som han redan under de åtta
dagarna emellan den 21 och 29 September i allsköns ro
hunnit uppspika sin bulla i Meissens, Merseburgs och
Brandenburgs domkyrkor. Men så mycket mindre lysande
voro hans framgångar på andra ställen. I Leipzig
kungjordes Michaelidagen på tio olika håll anslag
emot honom, och den allmänna förbittringen gaf sig
luft i nidvisor öfver hans person, hvaraf gatorna
till höger och venster genljödo. Det blef honom i
längden olidligt att visa sig ute ibland menniskor,
och han var glad att finna en fristad i ett i staden
befintligt Paulinerkloster. Men icke ens här var han i
nog säkert förvar. Oförsyntheten banade sig väg genom
sjelfva klostermurarna, hvadan Eck till slut såg sig
nödsakad att hals öfver hufvud en skum natt öfvergifva
den gudlösa staden åt sitt öde. Men kunde detta hända
honom i Leipzig, der han dock sanningsenligt kunde
berömma sig af att ega både landets hertig och delvis
äfven stadens råd på sin sida, huru mörka skulle väl
då icke annorstädes utsigterna vara för honom. Också
gick hans bulla på de allra flesta håll ingen glad
framtid till mötes. I hans eget Ingolstadt motsatte
man sig dess offentliggörande. Och bekant är hvad
som inträffade i Erfurt. Universitetets rektor och
lärare utfärdade ett manifest, hvari stadens invånare
uppmanades att rifva i stycken »den djefvulska
bannlysningsbullan emot den oskyldige Martin och
hans anhängare». Så skedde ock. Man sönderslet de
öfverkomna exemplaren och kastade dem i vattnet. »Det
är ju en bulla,» sade man; »den må simma.» (Ordet
bulla betyder nemligen egentligen vattenblåsa.)

Återstår nu att tillse, huru denna samma bulla upptogs
i Wittenberg, reformationens grundsäte och »lejonets
håla», såsom det kallades, der den af lätt begripliga
skäl just företrädesvis var ämnad att slå ned som en
bomb, förhärjande och ödeläggande. Alltsedan den 21
September, då den offentliggjordes i Meissen, var den
här bekant; från den stunden måste den ock anses hafva
trädt i laga kraft öfver Luther och hans vänner. Men
först den 3 Oktober lyckades det Eck att ifrån
Leipzig, der han för tillfället hade sitt tillhåll,
insmugla ett exemplar i händerna på universitetets
dåvarande rektor, Peter Burkard. Det åtföljdes för
yttermera visso skull af en officiös skrifvelse,
der vigten och nödvändigheten af bullans omedelbara
kungörande på det bestämdaste framhölls. Sjelf
egde dock icke Eck mod att personligen öfverbringa
den. Det Wittenbergska lejonets rytande hade ju redan
på afstånd injagat skräck i hans ådror. Burkard å sin
sida aktade sig visligen att löpa såsom en legodräng i
Roms ärenden. Han sammankallade universitetets lärare
till rådplägning -- Luther sjelf tillstaddes att taga del i
öfverläggningen -- och slutet af alltsammans blef,
att de akademiska fäderna förklarade sig icke vilja
offentliggöra den förhatliga bullan, hvarifrån de ock,
på grund af sina privilegier, ansågo sig frikända. Och
dervid blef det. Äfven med bästa vilja förmådde icke
Rom på detta stora afstånd göra sina anspråk gällande.

Dock, Luther tillhörde det att göra något mera. Han
var den i främsta rummet angripne; han måste ock
upptaga den en gång utkastade stridshandsken. Icke
långt efter sedan underrättelsen om bullans tillvaro
nått hans öron (slutet af September), finnes ett bref
af hans hand, som kommit till vår kännedom. Det är
skrifvet till Konrad Saum i Brackenheim. »Icke med
kött och blod», heter det der bland annat, »hafva
vi att kämpa, utan med helvetets våld. Och icke
heller med oss är det egentligen som satan kämpar,
utan med Kristus. Är Gud för oss, ho kan då vara
emot oss? Eck, detta hin ondes eländiga verktyg, går
nu och drifver i Leipzig, utbasunande sin bulla. Hvad
som komma skall vet jag ännu icke. Blott det vet jag:
den i himmelen bor, han har af evighet förutsett både
början, fortgången och slutet af denna sak. Utan hans
vilja faller intet blad af träden; så skola ock vi
blott falla dithän han vill.»

Följa vi nu Luther steg för steg ända till den punkt,
då han genom »eldtecknet», eller bullans och den
kanoniska rättens uppbrännande den 10 December detta
samma året 1520 slungade -- för att låna ett uttryck
frän en främmande författare, som behandlat detta ämne
-- brandfacklan i de sista skepp, som hade kunnat föra
honom tillbaka i den romerska kyrkans bugt; följa vi
honom ända till denna afgörande vändpunkt i hans lif,
hafva vi att i en möjligast kortfattad framställning
af sakförloppet hufvudsakligen fästa oss vid följande
stödjepunkter för utvecklingen.

I början af Oktober utgaf reformatorn sin
märkvärdiga skrift om kyrkans babyloniska fångenskap
(De captivitate babylonica præludium D. Martini
Lutheri). Det var hans första offentliga litterära
framträdande, alltsedan han gjort den påfliga
bullans bekantskap. Den ståndpunkt han här intager,
är bestämmande för framtiden. Och denna skrift är
så långt ifrån att kunna gälla för en återkallelse,
att den fast hellre må anses beteckna ett modigt
fortskridande på angreppens bana. Här är det nemligen
som han går det romersk-katolska kyrkoväsendet
hänsynslöst på lifvet; utan förskoning riktar han
sina hugg emot det i sjelfva dess medelpunkt,
sakramentläran. Det sjelftagna och förvända i
fastställandet af sakramenternas sjutal uppvisas med
en för hvarje oförvilladt sinne bindande logik. »Han
förkunnar här ordet för att frälsa sin själ; verlden
må se till om den vill följa det. Den skrift han
nu skrifver, vill han skall vara ett stycke af hans
blifvande återkallelse, en återkallelse, hvars make
den romerska stolen aldrig förr har hört eller sett.»

Kort derefter vidtager han, egendomligt nog, en
åtgärd, som på visst sätt kan tyckas angifva ett
nedsjunkande ifrån den höga ståndpunkt, han hittills
såsom en andens stridsman oförskräckt intagit,
och hvilken han allt fortfarande var fast besluten
att med Guds hjelp till det yttersta behålla; han
skrifver ett ödmjukt bref till den helige fadren
i Rom. Med denna skrifvelse förhåller det sig
sålunda. Det fanns i Sachsen en påflig legat, Carl
von Miltitz, en hal natur, bekant för Luther från
de första dagarna af året 1519, då de med hvarandra
hade haft ett samtal i Altenburg, der allt till det
yttre aflupit så stilla och försonligt, att icke ens
afskedskyssen saknades då de åtskildes. Denne Miltitz
hade sedan dess under tiden allt djupare invaggat
sig i den sjelfkära föreställningen, att han och
ingen annan vore kallad att spela en förmedlares
roll i denna olycksaliga strid, som så plötsligt
upplågat och nu hotade att vålla en oberäknelig
splittring i sinnena. Till den ändan sökte han gång
på gång inverka på Luther, för att, så vidt det stod
i hans makt, afhålla detta brushufvud -- ty någonting
annat och mera var knappast för honom reformatorn --
från att gå alltför obetänksamt och bröstgänges till
väga. Senast hade han nu den 12 Oktober
sammanträffat med honom i Lichtenberg. Här sökte han
intala honom, att bullan ingalunda vore ett uttryck
för Leos egen mening, utan blott och bart ett verk
af Ecks intriger och konststycken. Vare med hans
förmåga att göra sig trodd af Luther huru som helst,
han lyckades dock omsider aflocka honom det löftet,
att inlemna en i den hofsammaste ton hållen skrifvelse
till påfven. Allt skulle då, menade Miltitz, blifva
godt igen.

Men dröjom här ett ögonblick. Det kan synas rätt
mången underligt, att Luther midt under de stora värf,
med hvilka hans ande vid denna tid var sysselsatt,
dock grep efter ett sådant halmstrå, som denna
möjlighet till försoning väl i sjelfva verket var,
för att rädda sig och sin sak. Men den som känner
Luthers hjertelag å ena sidan och den historiska
kontinuitetens betydelse å den andra, han skall
icke undgå att finna allt ganska förklarligt och
berättigadt. Det var ju aldrig för att skapa sig ett
stort och lysande namn ibland sina medmenniskor, som
augustinermunken hade uppträdt emot kyrkans lära och
praxis, derpå gick heller aldrig hans sträfvande ut;
utan den var helt och hållet af religiös art, den
hänförelse som hade bemäktigat sig honom. Samvetet,
intet annat, var det som dref honom att handla såsom
han handlade. Deraf följer, att en brytning med det
en gång bestående kyrkosamfundet ingalunda tedde
sig såsom något önskningsmål för hans blickar, utan
alldeles tvärtom. Han beskrifver sjelf mångenstädes
sin fasta hängifvenhet för den makt, som egde så
höga och dyrbara traditioner att stödja sig på, han
menade de tusende och åter tusende blodsvittnena,
allt ifrån Petrus och Paulus. Och hade han ännu sett
och hört så mycket, att han snart sagdt måste anse
det höra till omöjligheterna att bringa till stånd
en verklig reformation »till hufvud och lemmar» inom denna samma kyrkas
eget sköte, han ville dock icke bära ansvaret för
att hafva visat ifrån sig detta sista anbud till
försoning och frid, som sålunda nu räcktes honom. Från
denna, såsom det vill förefalla oss, enda berättigade
synpunkt hafva vi att uppfatta det steg han tog. Han
skrifver väl, och skrifver hofsamt, utan att dock
sjelf kunna hoppas på synnerligen rik frukt af sin
ödmjukhets utsäde; men han skrifver ingenting ovärdigt
och lågt, som skulle kunna göra intrång på hans egen
ära och vår aktning. Sanningen och tron, sådana han
hade fattat dessa makter, svek han icke heller nu.

Den   var   affattad   både i latinsk   och   tysk
text, hans skrifvelse, och i stället för den 13
Oktober, dess rätta datum,
daterad tillbaka till den 6 September, d. v. s. 15
dagar före bullans offentliggörande. Detta skedde
nu allt på Miltitz' uttryckliga inrådan. Man ville
nemligen härigenom gifva saken det utseende, som
stode den utom allt förhållande till denna sista
påfliga åtgärd. Och dock, det behöfves icke mer än
att kasta en helt flygtig blick i brefvets innehåll
för att öfvertyga en hvar derom, huru fåkunnigt det
hade varit att häraf på allvar vänta sig en lycklig
upplösning af den nu en gång redan så hårdt tilldragna
knuten. Rom hade i sådant fall icke varit hvad det
var. Allraminst kunde brefskrifvaren sjelf vara nog
illa underrättad, för att i detta afseende invagga
sig i några ljufva illusioner.

»Det romerska hofvet», skrifver han, »är visserligen
en röfvarekula öfver alla röfvarekulor, ett syndens och
dödens och fördömelsens förpestade näste. Emellertid
sitter du, helige fader Leo, såsom ett får ibland
ulfvarna, såsom Daniel ibland lejonen, såsom Hezechiel
ibland skorpionerna. Det skulle väl vara din och alla
kardinalers uppgift att afvärja en sådan jemmer. Men
denna sjukdom drifver gäck med läkemedlet. O du allra
olycksaligaste Leo, som sitter på den allra
farligaste stol! Måste redan Bernhard beklaga
sin Eugenius, huru mycket mera vi dig, då ju på
dessa trehundra år ondskan så väldeligen har tagit
öfverhand. -- -- -- Alltså kommer jag nu, helige fader
Leo, och faller dig till fota, bedjande dig, att du
måtte tygla smickrarnes tunga, hvilka föregifva frid
och dock äro fridens fiender. Men att jag skulle
återkalla min lära, deraf blifver ingenting. Icke
heller lider jag någon regel eller något rättesnöre
för Skriftens uttolkning; ty Guds ord, som lärer all
frihet, hvarken skall eller får tagas till fånga.» -- -- --

Jemte nämda skrifvelse bifogade Luther sin samtidigt
utgifna afhandling »Om en kristen menniskas frihet»
(Tractatus de libertate christiana), en bok,
som alltigenom andas broderskap och försoning,
och som aflägger det skönaste vittnesbörd om den
ostörda och lefvande känsla af barnaskap hos Gud
och salighet i förening med honom, som Luther egde,
i trots af fiendskapen och spliten på alla sidor. Den
är Noachsdufvan likasom med fridens oliveblad i sin
mun, midt under denna stora syndaflod af grämelse
och förbittring utan ända. Men ännu var ej himmelen
klar. Ännu skulle mången åska draga fram, innan luften
blef ren.

Ungefär i medlet af samma Oktober månad utkom en ny
skrift af Luther. Den bär titeln: »Om de nya Eck'ska
bullorna och lögnerna.» Författaren gifver sig här
sken af att




Eken.     
(Tillhör art. å sid. 207.)


Luther uppbränner i Wittenberg den påfliga bannlysningsbullan.
vilja bevisa oäktheten af den romerska bullan. Det
vore orimligt, menar han att påfven sjelf kunde vara
upphofsman till slikt vanvettigt påfund. Men denna
fingerade ståndpunkt kunde dock Luther icke i längden
finna hållbar. Redan under någon af de första dagarna
i November utgaf han derföre en annan afhandling
»Emot Antikrists bulla» (Adversus exsecrabilem
Antichristi Bullam Martinus Luther). »Eho som har
författat denna bulla,» så skrifver han här, »han
är antikrist. Jag betygar inför Gud och vår Herra
Jesus Kristus och hans heliga englar, att jag af hela
mitt hjerta förkastar denna bullas fördömelsedom,
hvilken bulla jag förbannar såsom en kyrkoförhärjande
fiende och en hädelse af Kristus, Guds son och vår
Herra. Deremot bekänner och fasthåller jag med hela
min andes tillförsigt de i den fördömda artiklarna,
och förkunnar dessa af mig bekända artiklar för alla
kristna, under straff af evig förbannelse och att
för Antikrister skola hållas, alla de som bifalla
denna bulla, hvilka jag äfven genom denna skrift,
i öfverensstämmelse med alla Kristi rätte vänner
och lärjungar, för hedningar håller och undviker
enligt vår Herras Jesu Kristi bud. Amen. Detta vare
min återkallelse, o bulla, du bullornas sannskyldiga
dotter!»

Sålunda hade då Martin Luther afgifvit sitt
svar. Man kan svårligen förebrå honom, att han dervid
gjorde sig skyldig till några sväfvande uttryck,
som kunde tydas både på det ena och andra sättet,
både till godo och ondo. Såsom öfverallt annars,
så älskade han ock här i främsta rummet rent och
ärligt spel. Med Rom var derföre oåterkalleligen
en brytning gjord. Hvad derefter skedde i ord och i
handling, det är blott och bart att betrakta såsom en
bekräftelse af det redan försiggångna. Hit hörer, att
Luther den 17 November förnyade sin tvenne år förut
gjorda appellation till ett allmänt kyrkomöte. Men
såsom tillförene, så lemnades ock nu hans ansökan
utan afseende. Och så inlopp dertill efterhand
underrättelsen om att universiteten i Köln, Löwen
och Mainz redan förverkligat bullans bestämmelser,
genom att välvilligt draga försorg om uppbrännandet
af erkekättarens skrifter. Då trodde Luther stunden
vara inne, att också för sin del betala påfven med
lika mynt. Icke så till förståendes, som om hvad han
nu stod i begrepp att göra, i sig sjelf skulle hafva
särdeles mycket att betyda eller kunna uträtta några
stora ting; det var ett studentstämt, om man så vill,
en drastisk symbol allenast af den ohjelpliga brytning
med det gamla, som nu en gång för alla var en afgjord
verklighet på andens område. Sjelf hade reformatorn
mer än en gång otvetydigt förklarat, hurusom konsten
att bränna böcker var ganska ringa, och alldeles icke
något osvikligt kännetecken på stor skarpsinnighet;
i sådant fall skulle ju bödlarna vara de lärdaste
doctores på jorden, hvilket dock ingen ville påstå.

Om sjelfva tilldragelsen den 10 December berättar ett
åsyna vittne följande. Genom ett offentligt anslag på
svarta taflan underrättades Wittenbergs akademiska
ungdom (den kunde vid denna tid belöpa sig till
ett antal af mellan fem och sexhundra studenter),
att kl. 9 på morgonen de 
antikristiska dekretalerna skulle uppbrännas. I stora
skaror drog man till förbränningsplatsen, som
var belägen icke långt från fattighuset (utanför
Elsterporten). Då uppreste en magister ett bål,
på hvilket sedan Luther lade de antikristiska
dekretalerna. Men den påfliga bullan kastade Luther i
elden med de orden: »Emedan du har bedröfvat Herrans
helige, så bedröfve och förtäre dig den eviga elden.»
(Jos. 7, 25). Härpå vände Luther tillbaka till staden,
åtföljd af en stor skara doktorer och magistrar och
andra vetenskapens idkare. Men de studerande stannade
qvar. Somliga sjöngo ett Te deum, andra höllo en
likbegängelse. På eftermiddagen föranstaltade
de en procession till bullans bespottelse, som
likaledes slutade med eld. Men Luther sade dagen
derefter: »Denna uppbränning betyder ingenting, utan
derpå kommer det an, att äfven påfven d. v. s. den
påfliga stolen uppbrännes.» »Om I icke», tillade han
allvarligt, »af hela hjertat vänden eder ifrån påfvens
rike, kunnen I icke frälsa edra själar. Så olika
är påfvens rike och Kristi rike, att det är bättre
att lefva i en öken och aldrig se någon menniska,
än att stanna i detta antikristiska rike. Vakte
sig derföre hvar och en, som hafver omsorg om sin
själ, att han icke derigenom, att han håller med de
eländiga påfvarna, förnekar Kristus. En hvar måste
här eller der gå förlorad, som icke motsäger detta
villfarelsens ofog; men den som det gör, han gör det
med fara för sitt lif. För min del vill jag dock
hellre här i verlden vara i fara, än betunga mitt
samvete med ett stillatigande, för hvilket jag måste
aflägga Gud räkenskap. Derföre afskyr jag af hela
mitt hjerta denna den romerska kurians babyloniska
pest. Och det vill jag förkunna mina bröder, så länge
jag lefver. Kan jag icke motstå sådan själafara,
så måste dock de våra bevaras, att icke också de
fara till helvetet. Må andra göra hvad de vilja;
det är tid att vi göra bot.»

Sålunda var då tärningen kastad. Luther stod der å
ena sidan såsom det unga, efter nationel och religiös
frihet sträfvande Tysklands käcke banérförare, som
helsades med jubel från månget håll; å andra sidan
såsom det gamla Roms oförbätterlige motståndare och
erkekättare, på hvars hjessa kyrkans bann redan
hvilade tungt. Mycket af vigt återstår nu ej att
tillägga rörande detta ämne. Så mycket må blott
till slut för fullständighetens skull anmärkas,
att Luther sökte rättfärdiga sitt sista steg genom
en kort derefter utgifven skrift, der han angifver
de skäl han hade att uppbränna de påfliga böckerna
(Quare Pontificis Romani et discipulorum ejus libri
a Doctore Martino Luthero combusti sint), samt att
han i medlet af påföljande Januari månad år 1521
äfvenledes i en skrift (Assertio omnium articulorum
Martini Lutheri per Bullam Leonis X novissimam
damnatorum) inlät sig på ett sakligt försvar af alla
sina i bullan fördömda satser. Härmed hafva vi, om
än endast i flygtiga drag, genomfört vår teckning af
denna i så många hänseenden märkliga bullas historia,
hvars slutmoment målas läsaren för ögonen i den tafla
af Lessing, som utgjort närmaste anledningen till
nedskrifvandet af denna uppsats.

F. F.


Romerska bilder.

Tabularium och Senatorspalatset.

Af de byggnadsverk, som i forna dagar betäckte
det så kallade capitolinska berget, finna vi bäst
bevarade de gamla murmassor, öfver hvilka det
nuvarande senatorspalatset höjer sig. Denna byggnad
var det forna Tabularium, det år 78 f. Ch. af
konsuln Q. Lutatius Catulus uppförda statsarkivet,
hvilket hvilar omedelbart på de murar, som omgärda
berget och som på etruskiskt vis bestå af stora,
på hvarandra lagda qvaderstenar: substructum saxo
quadrato, såsom Livius beskrifver detta enkla men
varaktiga byggnadssätt.

När man från Tabularium begifver sig uppför
senatorspalatsets trappor, träffar man i muren
anbragta porthvalf, hvilka förskrifva sig från
Vespasianus, som återuppbyggt öfre delen
af den då afbrända byggnaden. Ingenting kan så mycket
öfverraska den besökande, som att här, der hvarje
sten bevarar minnen från Roms storhetstid, träffa
embetsmän, notarier, skrifvare, vaktmästare, kommande
och gående med pappersluntor, idel representanter
således af det moderna byråkratväsendet.

Men väl kommen uppför dessa trappor och korridorer
samt undsluppen åsynen af de olyckliga tjenstemännens
hvardagsfysionomier, kan man från något af de bakre
fönstren i palatset, hvilka utifrån synas så små,
men i verkligheten äro ofantligt stora, kasta en
blick öfver det omgifvande gamla Rom. Massor af en
byggnad, som tjugutvå sekler småningom rest i höjden;
den strålande horisonten begränsad af
de Albaniska bergen och bergskedjan Gennaro; en
hel stad af tempel och monumenter i ruiner, Titus'
triumfbåge, Neros hus, Constantins basilika ... hela
perspektiv af ruiner, som sträcka sig så långt ögat
når och förlora sig i fjerran mot campagnans blå
azur. Det är nog för att göra ett 
outplånligt intryck. Och tätt under åskådarens fötter
utbreder sig, ödsligt och högtidligt, midt i ett
folkrikt qvarter, det gamla Forum romanum, kanske den
minnesrikaste plats, som jorden eger, och på hvilken
ett politiskt lif, som icke har sin like, kämpat
igenom alla grader af stats- och rättsutveckling.


Vallflickan.

Det rodnar i öster och morgonen gryr.
Vak upp, vak upp, min slumrande hjord! 
Re'n lärkan sin kosa mot himlen styr 
Och sjunger sin sång öfver grönskande jord. 
Re'n blomman i dalen sitt öga slår opp 
Och skogsbäcken sorlar så gladt i sitt lopp
Och dufvorna kyssa hvarandra
I hängbjörkens bugande topp.

Det flägtar så friskt öfver sjö, öfver dal, 
Men knappt ett ljud ur skogen man hör. 
Den klara daggen på gräset käns sval; 
Men stor sak i det! den mig skada ej gör. 
Den flödat så förr kring min blottade fot. . . . 
-- Båd värme och köld står en vallflicka mot --
Är hjertat blott varmt uti barmen,
Så ler hon åt stormarnas hot.

Tolf somrar all'redan i skogen jag gått, 
Hvart träd, hvar sten jag känner igen. . . 
Vid stranden här har jag drömmande stått 
Och suckande tänkt på min trofaste vän. 
Och der, uti dungen, jag gömt mig en gång, 
Der satt jag och hörde hans klangfulla sång
Och svarade -- innan han ropat;
Ty väntan mig syntes för lång.

De susande tallar på lutande häll 
Ha hört hvar suck, som gått ur mitt bröst. 
Vid dem har jag talt båd' morgon och qväll, 
Båd sommar och vinter, båd vårtid och höst. 
I blommande ljungen jag slumrat ibland, 
Då sol'n stått på fästet i lågande brand 
Och tvungit min jord till att hvila 
I skuggan på skogsbäckens strand.

Och fjellet, der borta, som reser sin vägg 
Så stel och mörk, bak gungflyt och mon, 
Der granarna ståta med alnslångt skägg*
Och örnarna kretsa omkring sina bon, 
Hur hemskt det mig syntes, då barn jag än var;
Der fanns det små dvergar, så sade min far, 
Och visst bo de ännu derinne, 
Ty nog har min fruktan jag qvar.

Men bort alla tankar på gastar och rå! 
Den rätt kan bedja, har skyddsvärn nog. 
Han lugnt och säkert sin bana kan gå 
Igenom den mörkaste sjumilaskog. 
Jag derföre räds ej, fast hjertat det slår 
Och barmen i vågor så stormande går;
Ty dvergar och elfvor och tomtar
Försvinna då solen uppgår.

Hur blir det i dag? Månn' hans väg går förbi
Den trakt, dit nu jag min boskap för?
Det söndag är. Han är ledig och fri.
Jag tror ock förvisst att mig sällskap han gör.
Då blefve det ljuft i den doftande lund,
Då flöge nog fram uppå vingar hvar stund,
Fast eljest de bruka att smyga
Så sakta kring himmelens rund.

Nu höjer sig solen på glänsande pell. 
Vak upp, vak upp, min slumrande hjord! 
Re'n ljusvågor flöda kring dalar och fjell 
Och morgnad och skön står den grönklädda jord. 
Allt sjunger och jublar, allt strålar af fröjd, 
Allt glittrar och doftar i dal och på höjd,
Och -- om nu min vän blott vill komma 
Skall jag ock bli lycklig och nöjd.

Reinhold Winter.


S:t Maria eller Vårfrukyrkan i Visby.

Denna kyrka har, efter all anledning, icke kunnat
räknas bland de skönaste af stadens sexton kyrkor. I
arkitektoniskt hänseende är hon icke så öfverraskande
och egendomlig som Helgeandskyrkan; hon tyckes ej
hafva haft den enkla storhet och manliga skönhet,
som dominikanerkyrkan S:t Nikolaus; hon eger ej den
formernas finhet och det qvinliga behag, som smyckat
franciskanerkyrkan S:t Katarina; men hon är dock
utmärkt af ett kraftfullt allvar, af stora dimensioner
och många synnerligt sköna detaljer. Ursprungligen
ämnad till ett monument i romansk stil, har hon
sedan af gotiken erhållit många förändringar, tills
slutligen rococon och renaissancen på några hennes
yttre delar tryckte sin egendomliga stämpel.

I tvenne hänseenden har emellertid S:t Maria framför
alla Visby-kyrkorna ett afgjordt företräde: hon är
nemligen den enda, hvilken icke vid de fiendtliga
anfall och eldsvådor, som i forna tider öfvergått
staden, blifvit till ruin förvandlad: hon är nu
stadens enda, till gudstjenst begagnade tempel
och stiftets domkyrka. Vidare är hon den enda,
hvars ålder man känner med full visshet: urkunden
om hennes invigning af Linköpings-biskopen Bengt I,
d. 6 Aug. 1225, samt om de vid 
invigningen henne förärade, frikostiga privilegierna äro
i behåll, och för Visby' konsthistoria är nämda
tidsbestämning särdeles vigtig. 

I följd af den
omständigheten, att denna kyrka undgått förödelsen,
finnas der många märkliga lemningar qvar dels
af hennes ursprungliga, dels af hennes i senare,
men från oss aflägsna tider erhållna inredning. Så
finnas der ännu: hög-altarets väldiga stenbord (hvars
finslipade skifva utgöres af en enda häll, som är 6
fot 4 tum bred, 10 fot 4 tum lång och 5 tum tjock);
dopfunten; en Kristus- och en Maria-bild, samt
några helgonbilder (bland dem en Riddar S:t Göran
till häst), en gammal, särdeles kostbar korkåpa,
talrika grafvårdar och minnestaflor af dels 
sandsten, dels trä; ännu talrikare grafstenar, af
hvilka någras ålder går ända till 1200-talet, m. m.;
samt vidunderliga vattenrännor och särdeles sköna
stenornamenter å portar och fönster. Att mycket af
templets forna karakteristiska delar och dyrbara
prydnader blifvit förstördt, eller förändradt och
naturligtvis försämradt, är att beklaga. Emellertid,
såsom kyrkan befinnes, har en fullt tillförlitlig
konstdomare (Fr. W. Scholander) ansett henne värd att
kallas: »ett af Sveriges betydligaste, bäst bibehållna
och vackraste byggnadsverk från medeltiden.»
Tabularium och baksidan af Senatorspalatset i Rom.
(Tillhör art. å sid. 198.)


Sedan vi här nedan så kort som möjligt försökt
redogöra för kyrkans arkitektoniska anordning, skola
vi omtala de historiska minnen och de sägner, som
fäst sig vid detta åldriga tempel: bland de förra
äro några, som beröra stora händelser och namn i
nordens häfder.

Byggnads-historia.

Kyrkan, anlagd i rundbågsstil, består af ett
aflångt fyrkantigt långhus, som genom 8 i tvenne
rader ställda pelare är deladt i 3 lika stora skepp,
och har mot öster ett något upphöjdt kor (intill år
1830 omslutet af ett högt skrank) samt ett ännu högre
liggande högkor med rak altarvägg: koret och högkoret
anses vara en utvidgning, som tillkommit vid medlet
af 1200-talet. Kyrkans hela inre längd är 173 fot,
långhusets största bredd 75 och höjd 45, högkorets
bredd är 30 fot. I vester reser sig ett kraftigt,
fyrkantigt torn, som är samtidigt med kyrkans äldsta
del, och mot öster tvenne hörntorn, till nedra hälften
fyrkantiga, till den öfra åttkantiga, ett
i hvardera vinkeln af sidoskeppens gafvelmurar och
högkorets sidoväggar, och tillkomna, såsom man tror,
samtidigt med och till stöd för högkoret. Genom
sina smärta former, sina många rikt och smakfullt
prydda ljusöppningar och fina listverk äro dessa
båda torn af beundransvärd skönhet. Vid södra sidan
af långhuset uppfördes mot slutet af 1400-talet
ett stort, ljust och ljudfullt kapell, i praktfull
spetsbågsstil. Några af kyrkans ursprungliga, smala,
rundbågiga fönster äro qvar, men de flesta hafva
blifvit utvidgade till breda, med öfverraskande
omvexling smakfullt ornerade spetsbågiga fönster:
i alla fönster hafva glasmålningar funnits. År
1774 förstörde en eldsvåda tornens enkla och vackra
träbetäckningar, samt kapellets öfra, praktfulla del:
de lanternor, som å tornen och den gafvel, som å
kapellet då kommo i stället, äro i sin tids simpla
smak och utan harmoni med templets vördnadsbjudande
romanskt-gotiska karakter.

S:t Maria uppbyggdes af »tyskarna i Visby», såsom
det heter i invigningsbrefvet. Några af de härstädes
handlande nationerna hade egna kyrkor: liksom tyskarna
S:t Maria, hade novgorods-boarna »Ryska kyrkan»,
lifländarna »S:t Jakob» och de nederländska köpmännen
»S:t Gertrud».

Efter denna mycket korta skildring af sjelfva
kyrkobyggnaden, vända vi oss till dem, som der
hvila i högtvärderade och vanligtvis dyrt betalda
grifter. Om man lyssnar, så tyckas underbara röster
ur dessa grifter och ur minnesvårdarna å tempelmuren
hviska många märkliga ting om det gamla Visby och
dess framfarna slägter.

Grafvarna.

Öfver det af idel gamla grafstenar lagda kyrkogolfvet
vandrar flertalet af menniskor likgiltigt fram; men
fornforskaren böjer sig vördnadsfullt och hans öga
spörjer: »hvad säga de fredliga vårdar?» Han tolkar
dessa dels latinska, dels platt-tyska inskrifter,
utförda i prydliga bokstäfver; -- han betraktar
de dels inhuggna, dels halft upphöjda betydelserika
afbildningarna: evangelisternas sinnebilder i
grafstenens hörn; prelaten med sitt pallium och med
kalken tryckt intill sitt bröst; presten med en from
bön tecknad liksom en gloria kring hans hufvud,
och omgifven på ena sidan af embetsstafven (för
att stödja), på den andra af gisslet (för att späka
och bestraffa); riddaren i full rustning, omgifven
af vapensköldar, ättens anor; den högborna matronan
och den adliga jungfrun, den förra i allvarsamt dok,
den senare med lockar, diadem och plym, med ringar,
halskedja och andra smycken; på borgarens graf
hans yrkes emblemer, t. ex. ett skepp, ett städ
med hammare och tång, en läderknif och en skosula,
en båge, o. s. v., bredvid hans af runor sammansatta
bomärke. På hvar enda sten finnes ett fromt tecken,
en biblisk bild: Frälsaren på korset, eller kalken
med oblaten, eller Lifsens krona, eller något dylikt,
utgörande en hieroglyfisk öfversättning
S:t Maria-kyrkan i Visby.
(Teckning af C. S. Hallbeck.)
af de i inskrifterna vanliga slutorden: »requiescat
in pace» (hvile han i frid) eller »Got sei em gnedich»
(Gud vare honom nådig).

Bland märkliga personer, hvilkas grafvar här
finnas, må nämnas: prins Erik, konung Albrechts
af Mecklenburg son, död 1397, och begrafven i
kapellet. Bröderna Olof och Filip Axelsöner Thott,
den förre dansk höfding på Gotland, båda döde 1464 och
först begrafne i S:t Hans, hvarifrån den genom sina
bilder och sin omskrift praktfulla, men beklagligen
stympade stenen, och troligen äfven likkistorna,
blifvit hitflyttade. Vidare: trenne danska länsherrar
och berömda män, begrafne uppe i högkoret, nemligen
Henrik Rosenkrantz (död 1537), Kristoffer Hvitfeldt
(död 1559) och Herman Juel (död 1607). Rosenkrantz'
grafsten visar i upphöjdt arbete hans bild i full
ridderlig skrud. När han från Visborgs slott på en
eldig häst, och ännu eldigare sjelf, red ned till
hamnen för att välkomna sin unga fästmö, Clara
Bilde, som nyss anländt från Köpenhamn, började
hästen skena, kastade af sin ryttare och trampade
honom så, att han kort derefter afled. -- Bredvid
honom ligga hans fränka, fru Karine Rosenkrantz,
och hennes syster jungfru Mette Hardenberg, döda på
Visborg 1549; deras å stenen väl skulpterade bilder
äro af värde äfven för kännedomen om den tidens
drägter: samma qvinnobilder äro framställda å en i
högkoret hängande, på trä utförd oljemålning. Juels
vackra grafsten visar hans och hans hustrus bilder,
omgifna, liksom de nyssnämda, af många vapensköldar. I
de förnäma grafrummen närmast högaltaret blefvo, i
senare tider och tilldess (år 1830) alla begrafningar
i kyrkan upphörde, landshöfdingar, biskopar och
borgmästare jordfästade. Och år 1821 begrofs i
Rosenkrantzska grafven handelsmannen Kristoffer
Gazelius, af gotländsk bondeslägt: genom flit
och sparsamhet hade han samlat den (på Gotland)
betydliga förmögenheten af några tunnor guld,
hvilken enligt hans testamente till största delen
blef använd till fromma stiftelser för fattigvård
och folkundervisning. Den enkle, tarflige köpmannen
blef hedrad med grafplats i domkyrkans högkor:
bondesonen från Fårö har multnat i samma grift som
Danmarks mest ädelborne riddersman. Medborgerlig dygd
har ock sitt adelskap. -- Af svenska landshöfdingar
äro här begrafne: friherre Grönhagen (död 1738) och
Hökerstedt (död 1757). -- Om det stora antal högre
och lägre danska och Lübeckiska sjöofficerare, som
här begrofvos år 1566, skall nedanföre talas. -- Af
högtuppsatte andlige män, som här hafva sina grifter,
må nämnas: danske superintendenterne Bilefeld (död
1596) och Strelow, krönikeskrifvaren (död 1656),
samt svenske dito Stiernman (död 1692) och Esberg
(död 1734).

Kyrkans väggar och pelare voro till år 1830 till stor
del betäckta med större och mindre minnestaflor, dels
af trä och dels af sandsten, hvilka voro uppsatta
öfver eller i närheten af deras grafvar, åt hvilkas
ära de voro egnade. De väggfasta äro qvar; nästan alla
de öfriga äro uppflyttade på kyrkans vind. I högkoret
ser man ett väl arbetadt och bildrikt monument af
gotlands-sandsten, egnadt åt minnet af Ingeborg Kaase,
död 1582, länsherren Emmike Kaases hustru. Utom
denna minnestafla finnas sex andra, äfvenledes
af sandsten och rika på figurer, färger och guld,
omslutande målade midtelstycken. Sten-omfattningen
prydes af evangelister, englar, qvinliga bilder,
som föreställa menniskokärleken, styrkan m. m., samt
frukter, blommor och musslor, dödskallar och timglas,
samt andra förgängelsens sinnebilder. Oljemålningen i
midten framställer vanligen en hel familj. Husfadren
(än en »ridefoged» på Visborg, än en landsdomare, än
en borgmästare, än en köpman, o. s. v.) står der med
sönerna på den ena sidan, och husmodren med döttrarna
på den andra, stundom fem eller sex af hvartdera
könet, alla i 1600-talets stela, högtidliga drägter,
med allvarliga anleten och med händerna hopknäppta
till bön omkring psalmboken. Äfven de i unga år
hädangångna barnen äro afbildade, hvilande på hyenden
i svepningsskrud vid föräldrarnas fötter; ingen fick
saknas i familjeringen. Dessa minnesvårdar från 1600-
talet bevisa, att ännu då fanns det, åtminstone
hos flere enskilda härstädes, både rikedom och
smak. I Antwerpen, Brüssel och Köln får man
knappast se präktigare minnesvårdar, med undantag
dock af porträtterna, som der merendels äro målade
af verkliga konstnärer. -- De nämda taflorna äro,
enligt inskrifterna, uppsatta »Gud till ära, kyrkan
till sirat, och N. N. till åminnelse». Dessa
1600-talets familjer, i lifstiden gudfruktiga,
kyrksamma och ärbara, ville äfven efter döden i
bildlig måtto vara tillstädes i Guds hus. Under det
att det lefvande slägtet derstädes höjer sin lofsång
och sin bön, tyckas dessa allvarliga gestalter på
väggtaflorna liksom deltaga i gudstjensten, och med
hopknäppta händer, fastän med stumma läppar, hviska
sin förhoppning om »en fröjdefull uppståndelse».

Thinnapfel och »det stora skeppsbrottet».

I högkoret sitter en tafla, som framställer en åldrig
man i präktig rådsherredrägt, med knäppta händer
knäböjande vid Frälsarens kors; bakom honom synes ett
stormande haf; spillror af krossade skepp flyta här
och der, och en redlös farkost kämpar med vågorna. Der
ombord håller man på att kasta en menniska i hafvet:
en hvalfisk öppnar redan sitt gap för att uppsluka
offret -- man känner igen den fromma historien om
profeten Jonas. Den vid korset knäböjande mannen är
Bartholomæus Thinnapfel, borgmästare i Lübeck och
chef för denna stads flotta; det stormande hafvet,
m. m., betecknar allegoriskt hans död i vågorna på
redden af Visby 1566. Historien derom -- en märklig
episod i »det nordiska sjuårskriget» (1563-1570) --
är i korthet följande: Den mot Sverige förenade
danska och lübeckiska flottan hade efter ett mindre
lyckligt sjöslag med svenskarna lagt sig för ankar
utanför Visby, för att åt en skjuten förnäm dansk
skeppsbefälhafvare, Kristoffer Mogensen, i land och
»i kristen jord» bereda en hederlig begrafning. Danske
ståthållaren på ön hade dock i tid, men förgäfves,
låtit varna den danske amiralen Hans Lauritzen för
den öppna, osäkra redden. Medan en del af folket var i
land för likbegängelsens skull, uppväxte en förfärlig
storm, d. 29 Juli, som kastade båda amiralskeppen
och tolf andra större krigsskepp på strand, der de
sönderslogos och sjönko. 
Endast de skepp, som i tid lyftat ankar och
gått till sjös, blefvo räddade. Om denna händelse,
som i Danmarks historia bär namnet "det stora
skeppsbrottet", anmärker Ludv. Holberg: "Aldrig har
någon begrafning kostat så mycket som denne gode
Kr. Mogensens, ty här måste många tusende drunkna
för att en enda skulle få ligga i torr graf." 
Af danska flottans befäl
omkommo amiralen (nyssnämde Lauritzen), »flaggmannen»
Jens Ulfstand, nio skeppschefer och många officerare,
samt af manskapet mer än 4000 man; af lübeckarne
omkommo amiralen (nyssnämde Thinnapfel), tre
skeppschefer och 2000 man. De af befälet, hvilkas lik
hittades, begrofvos inne i S:t Maria. Utom de nämda
må anföras Franz Bilde, hvars harnesk länge hängde
på väggen i högkoret. Bland de öfriga voro flere
af Danmarks yppersta adel. -- Thinnapfels grafsten
innehåller endast hans namn i upphöjda bokstäfver.

S:t Peters kista.

Mellan Visby och Novgorod var redan före
hanseförbundets början en mycket liflig
förbindelse. Så stiftade köpmän från Gotland i nämda
ryska stad ett »Hof» (residens med köpmanskontor
och handelsdomstol), hvilket stod under S:t
Peters beskydd, och gotlänningarna hade der tvenne
kyrkor. I den äldsta skråförfattningen för »Hofvet»
i Novgorod var stadgadt, att årliga öfverskottet
af residensets inkomster skulle efter gammal sed
icke föras annorstädes än till Gotland, der det
skulle nedläggas i S:t Peters kista i Mariakyrkan,
till hvilken kista åldermännen för Visby, Lübeck,
Soest och Dortmund hade hvar sin nyckel. Härtill
kom, att man i tvistiga handelsmål fick vädja från
Novgorods »Hof» till rådet i Visby, hvilket allt
bevisar, hvilken betydande ställning Visby en lång tid
innehade med hänsyn till den indrägtiga handeln på
Ryssland. -- I S:t Maria finnas flere mycket gamla,
väldiga, upptill hvälfda, nästan helt och hållet
med jernbeslag klädda och med många lås försedda
ek-kistor: huruvida någon af dem varit S:t Peters
kista, är obekant; men sjelfva saken är bestyrkt
genom ännu befintliga dokumenter. Skulle kistan
ännu vara i behåll, så är ett af den gotländska
hansestadens största minnen skrinlagdt under dess
fornåldriga lås och reglar.

Inventariet.

Att kyrkan fordom haft stora skatter, torde synas
otvifvelaktigt, om man besinnar stadens välmakt
och sättet, hvarpå medeltidens borgare använde
sina rikedomar. Dock har man om kyrkans egodelar
inga äldre underrättelser än från år 1427, då
inventariet, bland mycket annat, upptog följande
dyrbarheter: en bild af guld, stor som ett fem års
gammalt barn. En Maria-bild af silfver, behängd
med smycken och spännen, skepp och fiskar m. m.,
uppträdda på ett snöre. Sex apostlar, flere englar,
kalkar, patener, monstrantser, m. m., af silfver
med eller utan förgyllning. Fyra »myssivende som
gode äro af guld». Ett kors af guld, innehållande ett
stycke af Frälsarens kors. Silfverbeklädda englar med
vingar af purt guld. Silfverkärl och kistor, fulla
med reliker. En silfverpall för högaltaret, m. m. --
Strelow, som aftryckt inventariet i dess helhet,
tillägger naivt: "Men den som hade kyrkans inventarium
innan konung Valdemar (1361) plundrade henne!»

Dernäst känner man ett inventarium af år 1585: det
är med hänsyn till ädla metaller mycket tarfligt,
lätt och tunnt. Ännu tarfligare är förteckningen på
kyrkans nuvarande tillhörigheter.

Men i ecclesiologiskt och konsthistoriskt hänseende
har kyrkan på sin vind och i sina hvälfda sidokamrar
talrika (förut kortligen antydda) dyrbarheter,
t. ex. af träskulptur: en vacker Kristusbild och en
lika vacker Maria med Barnet, båda under höga, fint
och rikt sirade baldakiner, en Riddar S:t Göran till
häst, som förut tillhört Visborgs slottskyrka, m. m.,
samt en mängd adliga och borgerliga minnestaflor med
vapensköldar, porträtter och inskrifter. Af marmor
finnes en S:t Gertrud. --

Slutligen några ord om de sägner, som tillhöra
denna kyrka.

»Jättebenen.»

På en afsats å en af pelarne i södra sidogången lågo
före år 1830 några väldiga knotor, om hvilka det
hette, att de voro lemningar af en jättelik sköldmö,
Visna, af hvilken staden skulle ha fått sitt namn. Vid
byggandet af Mariakyrkan blef hon tvungen att biträda,
och efter hennes död blefvo hennes qvarlefvor der
förvarade. Många lefva ännu, som minnas, hur de fromma
gummorna, när de vandrade fram i gången, stannade
framför dessa knotor, nego och signade sig. Men redan
Linné, vid sitt besök i kyrkan (1741), skingrade det
underbara skimmer, hvarmed vantron omgifvit dessa ben,
genom förklaringen, att »jättebenen, som här bevarades
såsom underverk, voro hvalfiskben». De förvaras nu
i elementarläroverkets samlingar.

Domedagsfisken.

När kyrkans grundvalar lades, framsprang ur jorden
en källa, och i den fångades en underlig fisk,
som skrek och grät liksom ett barn, så att alla,
hvilka hörde det, förundrade sig storligen. Vidundret
blef med ett tåg upphängdt först inne i kyrkan och
sedan i kapellet; och så var sagdt, att när fisken
tre gånger fallit, skulle yttersta domen stunda. --
Enligt Strelows berättelse fångades den gråtande
fisken just »den 28 Februari 1282» (således långt
efter kyrkans anläggning),
och han tilläger, att dess hufvud liknade ett
lejons. -- Äfven detta »underverk» tog Linné i
skärskådande, och förklarade, att det var en helt
naturlig fisk (piscis malacopterygius cauda bifurca
etc.). »Enfaldiga hopen sade» -- tillägger han -- »att
om denna fisk vore det spådt, att då den blifvit
förtärd, skall domen komma: måste alltså icke vara
långt igen.» -- Sedan fisken fallit ej blott tre,
utan trettio gånger och än flere, ledsnade man vid
det otillförlitliga oraklet, och kastade de multnande
qvarlefvorna afsides.

Kyrkostölden och järtecknet.

Kyrkogårdens norra port är märklig såväl för sin ålder
och vackra arkitektur, som ock för ett järtecken,
hvilket der skall hafva inträffat. Portens genomgång
är betäckt med ett högspetsigt tunnhvalf och håller
8 fot i bredd och 6 fot tvärsigenom. Golfvet bestod
förut af en »rist» eller ett galler (för att utestänga
hundar och andra kreatur), och under risten var en
fördjupning i jorden: af nyssnämda »rist» kallades
porten »norra kyrkristen». Byggnadens spetsiga gaflar
hafva, liksom gaflarna å många gamla, hanseatiska
hus i Visby, trappstegs-lika afsatser och på öfversta
spetsen en med knopp och ros smyckad toppsten. Inne
i porten är på hvardera sidan en nisch med sittplats,
der den nu troligen trötte läsaren behagade hvila en
stund, medan vi berätta om följande mirakel.

En natt år 1496 hade en djerf och gudlös tjuf
brutit sig in i S:t Maria och der lyckats tillgripa
några af kyrkans apostlabilder och andra dyrbara
silfverpjeser. Androm till varnagel blef vid nästa
högmessa den ännu okända tjufven af prosten från
predikstolen högtidligen belagd med kyrkans vrede och
bann. Händelsevis var brottslingen sjelf i kyrkan,
när bannlysningen förkunnades. Förfärad och uppskakad
dröjde han qvar till messans slut; men då klockorna
ringde och ljusen släcktes, smög han sig ut. När
han stapplande kommit till norra kyrkogårdsporten,
förmådde han icke gå längre, utan sjönk ned på
stenbänken i ena sittnischen, och hvilade mot gallret
de afdomnade benen. Men då uppenbarade sig makten af
kyrkans vrede: jernstängerna böjde sig undan, mannen
halkade till en del ned genom öppningen i gallret,
hans fötter sjönko i jorden, och jernstängerna slöto
sig med sina spetsar omkring hans midja. Och der stod
syndaren fången. Snart samlades dit mycket folk: han
bekände sitt brott, och bönföll att få återställa
det stulna. Då förbarmade sig kyrkan öfver honom:
presterna kommo i procession med krucifixer och
reliker i händerna; korgossar buro under sång
standarer och rökelsekärl. Så erhöll tjufven,
efter många ceremonier, fullständig absolution:
fängelsegallret öppnade sig -- han återfick sin frihet
och kyrkan sina skatter.

Jöran Wallin, superintendent på Gotland och pastor i
S:t Maria 1735-1744 samt författare till »Gothländska
Samlingar», har i sina efterlemnade handskrifter
om denna kyrka en anteckning, som anspelar på
ofvanstående sägen: »År 1744 stal en tjuf bort alla
penningarna i fattigstocken; men icke sporde jag,
att någon sjönk i jorden, fastän en person var
skäligen misstänkt.» -- Förklaringen torde ej vara
svår. Miraklernas tid var då längesedan förbi. Men
de gamle »præpositi» (prostarna) och »curati»
(kyrkoherdarna) vid de katolska kyrkorna samt munkarna
vid klostren visste nog, hur man præventivt skulle
kurera begärelsen till kyrkans skatter, och derföre
satte de sådana historier, som den ofvan anförda,
i omlopp bland en fåkunnig och lättrogen menighet.

C. J. Bergman.


En lejonjagt.

Vi ha redan i föregående årgångar gjort våra läsare
bekanta med den väldige jägaren William Charles
Baldwin och hans äfventyr på en expedition från
Port Natal till Zambezi-fallen i Sydafrika. På
illustrationen å sidan 205 finna vi honom åter i en
situation, som i äfventyrlighet 
tyckes lemna alla andra bakom sig och den
han sjelf skildrar såsom ett af de farligaste
ögonblick, han någonsin upplefvat. För att gifva
färg åt teckningen vilja vi beledsaga den med ett
ordagrannt utdrag ur Baldwins egna dagboksanteckningar
under resan.
Kung Jans port i Upsala.
(Teckning af C. S. Hallbeck.   Tillhör art. sid. 206.)


»I fredags,» så inleder han beskrifningen af detta
äfventyr, »erhöll jag ett besök af den gamle höfdingen
för masaranerna; han hade sett ett lejon på vägen
och lemnat qvar en del af sitt folk för att observera
det. Jag hade alltifrån morgonen arbetat i solbaddet
med att förfärdiga en vagnstistel; jag förmådde
ingenting mer, jag hade skadat min fot, handen
var darrande och jag kände mig icke disponerad att
göra något lyckligt skott. Icke desto mindre gaf jag
befallning att låta sadla Férus, som, äfven han, icke
var synnerligen uthvilad, emedan han hela morgonen
fått springa i sträckt galopp efter en mager hjort.

Jag fick snart sigte på tjugo eller tjugofem
masaraner, som, beväpnade med sina spjut och sköldar,
hukat sig ned på marken; i samma ögonblick fängslades
min blick af en mennisko-dödskalle. Dess åsyn träffade
mig såsom ett dystert förebud; det förekom mig som
om äfven min kunde vara bestämd att hvitna på samma
ställe; emellertid tillät jag icke denna tanke
inverka på mina nerver utan fortsatte min väg. Lejonet
hade begifvit sig bort; masaranerna följde dess spår,
och upptäckte det på vid pass två tusen stegs afstånd
från den punkt, der man först varsnat djuret. Jag
kunde i början icke se det; men då jag följde den
riktning, som infödingarna utpekade, dröjde det icke
länge förrän jag fick syn på det. Det fortfor att
låta förfölja sig närmare tusen alnar, ty det var
ännu på betydligt afstånd; derefter stannade det i
ett tjockt snår. Jag steg af, ty afståndet emellan
oss var icke mera än sextio steg, och sköt; jag
såg icke mera än öfra konturen af lejonets kropp,
och det föll så ögonblickligt, att jag trodde mig
ha dödat det på fläcken. Jag kastade mig åter upp
på hästen, sporrade honom, beskref en halfcirkel och
reste mig i stigbyglarna för att se hvad det blifvit
af lejonet. Jag hade skjutit bom; djurets ögon lyste
med en sådan glans, det hade
lagt sig så naturligt, utan att räta upp något annat
än de i spetsen svarta öronen, att det icke fanns
minsta tvifvel om att så var fallet.

Jag befann mig på åttio fots afstånd från lejonet,
en ofantlig myrstack låg femton alnar ifrån mig; jag
öfverlade hvilka fördelar denna höjd kunde erbjuda
mig, och sporrade just min häst för att skynda dit,
då lejonet, rytande i raseri och beredt till språng,
kom Férus att stegra sig och derpå i fullt språng
sätta af åt fria fältet.

Min häst var en ypperlig springare, men lejonets
snabbhet var fruktansvärd.

Framåtlutad, med sporrarna intryckta i sidorna på
hästen, som nästan flög fram öfver den fasta och släta
marken, kastade jag ögonen bakom mig. Lejonet närmade
sig: två språng för hvart och ett af mina; jag har
aldrig sett något dylikt, och önskar att aldrig mer
få se det. Det rann mig i sinnet att jag borde kunna
vända mig om i sadeln och skjuta. Tre språng
skilde oss åt. Då jag lade fingret på trycket erhöll
jag en våldsam stöt i högra axeln, samtidigt med
att jag sänkte sporren i hästens högra sida. Férus
gjorde en våldsam sats och lejonet flög öfver mig,
stötande till min axel med sådan våldsamhet, att jag
nödgades fatta tag i sadelknappen för att kunna hålla
mig qvar på hästryggen.

Lejonet saktade omedelbart sitt lopp. Så snart jag
kunde få makt öfver Férus, hvilket var svårt nog med
anledning af hans uppskrämda tillstånd, hoppade jag
af och gjorde på stående fot ett skott, som minst
sagdt var ypperligt. Det passar mig icke att säga
det; men vackert var det, då man ihågkommer den fara,
hvari jag befann mig; på hundrafemtio stegs afstånd
krossade jag lejonets venstra tass just vid leden.

Jag fruktade att gå miste om bytet -- masaranerna
flydde med skölden på nacken och för ingenting
i verlden
Ett kritiskt ögonblick.
skulle de velat vända om -- jag kastade mig upp
på hästen och gaf honom sporrarna. Lejonet gjorde
ännu rätt snabba språng på sina tre ben; jag nådde
det likväl med en kula och på fyrtio stegs afstånd
sprang jag ur sadeln. Skottet hade träffat djuret i
svansroten och krossat ryggraden; det släpade sig in
i ett snår, och uppgaf förskräckliga rytanden. Jag
måste gifva det ytterligare två kulor i bröstet,
för att bringa det till tystnad.

Det var ett gammalt lejon, stort och starkt bygdt,
och dess ofantliga gula klor voro trubbiga och på
framtassarna inskränkta till fyra på hvardera.

Den dystra aning, som uppstått hos mig vid åsynen
af dödskallen, hade varit mycket nära att gå i
fullbordan.

Hvarför sätter menniskan sitt lif på spel, utan att
egentligen ha något att vinna? Det är ett problem, som
jag ej vill försöka att lösa. Allt hvad jag kan säga
är att man i segern finner en inre tillfredsställelse,
som uppväger alla de
faror man löper, till och med om det icke finnes
någon närvarande, som skänker segraren sitt bifall.

Jag ville ega samma skildrande förmåga som den
inföding, hvilken berättade mitt äfventyr för
sina kamrater; ingen skådespelare hade kunnat
låta mig bevittna något dylikt. Jag kunde icke
uppfatta ett ord af hvad han sade; men hans
ställning, hans åtbörder, hans fysionomi voro af en
utomordentlig vältalighet. Hans ögon slungade blixtar,
svettdropparna perlade öfver hans kinder, och jag
kände en rysning då han började ryta. Omöjligt att
bättre måla hästens förskräckelse, hans vilda satser,
min ställning, mina sporrhugg, hästens stegringar
och språng, alla omständigheterna under jagten! Jag
hade nöjet se, att han ställde mig mycket högt i sin
aktning; efter denna stund öfverhopa mig masaranerna
med stora, vördnadsbetygelser; de bära till mig ved
och vatten utan att jag behöfver anmoda dem derom."


Kung Jans port.

På höjden af den branta sandås, hvarifrån Gustaf Eriksson
en sommarmorgon år 1521 i läglig tid upptäckte
den förrädiske Trolles manstarka här framrycka
öfver Kungsängen mot Upsala, lade han tjugoåtta år
derefter grunden till den konungaboning, som sedan
blef skådeplatsen för så många i hans ätts historia
betydelsefulla tilldragelser. Då detta slotts både
utseende och byggnadshistoria torde vara temligen
allmänt bekanta, behöfva vi icke här uppehålla oss
med en omständligare skildring af dess öden. Vi
erinra oss blott, att det fullbordades först under
Kristinas regering, och att det sedan afbrann i
den stora eldsvåda som 1702 ödelade största delen
af staden. Efter denna olycka var man länge betänkt
att nedbryta de qvarstående murarna för att använda
teglet till slottsbyggnaden i Stockholm, men den
gamla Vasaborgen räddades af Adolf Fredrik och blef
i sitt nuvarande skick åter färdig 1762, med undantag
af södra tornet, som först 1820 blef uppmuradt till
sin fulla höjd.

Teckningen å föregående sida från Upsala slott visar
oss det vackra och ännu rätt väl bibehållna porthvalf,
som genombryter den södra flygelns höga och långt åt
venster fortsatta grundmur. Genom hvalfvet kunna vi se
Gustaf Vasas bröstbild och Drottning Kristinas klocka
på »Styrbiskop», inom samma ram minnen af stamfadrens
kraft och den sista ättlingens vankelmod. Låtom
oss göra ett kort besök på borggården och då för
ovanlighetens skull inträda just genom denna port. I
dagligt tal får man höra den kallas Sturehvalfvet,
men den är af Johan III uppförd, och dess rätta namn
är Kung Jans port. Genast till venster i hvalfvet ha
vi dörren till det rum, der sista akten uppfördes i
det sorgespel, som vi känna under namn af Sturemorden
eller morden i Upsala. Dörren är stängd, och vi komma
ej dit in; men gå vi upp på den så kallade Gröna
Kullen -- en återstod af det runda torn, som fordom
utgjorde den södra flygelns afslutning i vester --
så ligger det genom sina minnen så hemska rummet
öppet för våra blickar, enär dess tak för länge sedan
instörtat. Här, der vi nu stå, må vi erinra oss den
sorgliga tilldragelsen.

Det var i Maj månad 1567, »Kung Eriks
olyckligaste år», såsom han sjelf kallar det i
sin dagbok. Konungens lynne var i högsta grad
sjukligt, och hans oro och misstänksamhet hade nu
inga gränser. Riksdagen var samlad i Upsala, och de
oskyldigt anklagade herrarna Svante Sture med sina
båda unga söner Nils och Erik samt Abraham Stenbock,
Ivar Ivarsson till Strömstad, Sten Axelsson Baner
och Sten Eriksson Lejonhufvud afbidade i sina
fängelserum på slottet Ständernas dom. Deras sak
hade varit före på en stormig sammankomst, vid
hvilken Ständerna visat sig vara af en helt annan
åsigt om de fängslades brottslighet, än den konungen
hyste. Ingick så den ödesdigra 24 Maj. Erik hade klädt
sig i en svart spansk riddaredrägt. Han var ovanligt
lugn och sansad den dagen, och de försonande samtal,
han vid middagstiden haft både med gref Svante och
Lejonhufvud,
gåfvo anledning tro, att allt skulle sluta godt. På
eftermiddagen gjorde kungen emellertid en längre
spatser-tur i sällskap med presten Petrus Caroli,
en af Göran Perssons handtlangare. Hvad derunder
afhandlats, vet man ej, -- presten uppgaf vid
förhöret, att de haft ett »kristeligt» samtal -- men
vid återkomsten var Erik häftigt upprörd. Med dragen
dolk och baretten djupt nedtryckt i pannan skyndade
han, åtföljd af några drabanter, in till Nils Sture,
hvilken hördes sjunga Luthers psalm:

Må jag olyckan ej undgå,
Men ogunst få
Af verlden och dess första.

Men konungens sinne var nu icke tillgängligt för
psalmsång, och hvad som närmast härefter tilldrog
sig är alltför väl bekant för att vi här skulle
behöfva upprepa det. Vi skola blott ihågkomma, att
efter all sannolikhet var den olycklige ädlingens
fängelserum beläget i en numera försvunnen träbyggnad
på sluttningen utanför Kung Jans port.

Den kunglige mördaren rusade derefter öfver borggården
in till den dräptes fader, som satt fängslad i en
liten flygelbyggnad, hvilken då var belägen på norra
sidan mellan den så kallade Styrbiskop och norra
tornet. Gripen af ånger och förtviflan kastade han
sig på knä för grefven och bad för andra gången om
tillgift för allt det onda, han tillfogat Svantes
familj. Grefven ville gerna förlåta honom allt, »blott
icke hans son lidit någon skada till sitt lif». Dessa
ord blefvo den gamles dödsdom. I vansinnigt raseri
lemnade konungen fängelset och slottet och skyndade
utåt vägen till Flottsund, sedan han dock först
gifvit drabanterna befallning att genast döda alla
de fängslade herrarna utom herr Sten, en befallning,
hvars tvetydighet räddade både Baners och Lejonhufvuds
lif. I öfrigt utfördes den punktligt. Början gjordes
med gref Svante, och den scen, som nu uppfördes
mellan honom och hans bödlar, liknar i mycket den,
som Shakspeare så rysligt skildrar i Richard III,
akt 1. sc. 4. Derefter kom turen till Stenbock, som
lät utan motstånd nedhugga sig. Slutligen upphemtades
den yngste Sturen, Erik, -- han var blott 21, år -- och
herr Ivar, och under förevändning, att kungen benådat
dem med ett bättre fängelse, infördes de i rummet,
som ligger innanför Kung Jans port, och i hvilket vi
här från Gröna Kullen kunna blicka ned. Detta rum hade
då förut varit användt till kök, och en vedhög hade
der blifvit qvarlemnad. Anande hvad som förestod,
tillgrepo de båda herrarna genast hvar sitt vedträ,
och nu börjades i det nästan mörka rummet en olika
strid, i hvilken två af de med hellebarder väpnade
knektarna fingo plikta med lifvet, innan de arma
offren blefvo öfvermannade och nedstuckna. Hit
inkastades sedan de tre andra liken, och här fingo de
ligga i sitt blod i flere veckor, innan det tilläts
de mördades anförvandter att taga vård om dem.
Från dessa sorgliga minnen vända vi oss nu bort,
och sedan vi en stund njutit af den vackra utsigten
från kullen, fortsätta vi vår vandring öfver
borggården mot norr. Midt för slottet reser sig
här den kolossala bröstbilden af dess grundläggare
och Vasaättens vördade stamfader. Bysten, som är
modellerad af Fogelberg, upprestes 1827, och kring
densamma samlas hvarje år den 12 Maj studenterna
för att med fosterländska sånger fira minnet af vårt
fäderneslands befriare. Några steg härifrån möta vi
slutligen något, som återkallar i vår hågkomst den
frejdade konungastammens sista ättling, drottning
Kristina, som så gerna vistades på Upsala slott,
der hon delade sin tid mellan sitt hofs glada lekar
och lärda samtal med de akademiska fäderna, och der
hon slutligen, trött vid regeringsbestyren, nedsteg
från sin fäderneärfda tron. Jag menar klockan der i
stapeln på den gamla bastionen »Styrbiskop». Hvarje
morgon och afton höra vi än i dag
hennes silfverklara toner förtälja oss sägnen om denna
drottnings ånger öfver sitt affall från den tro,
för hvilken hennes fader hade offrat sitt lif. Det
berättas nemligen, att Kristina, då hon sista gången
besökte slottet, skall hafva skänkt denna klocka,
för att man med den måtte kunna dagligen ringa frid åt
hennes själ. Det är vid klockljuden från »Styrbiskop»
som Wennerberg låter Glunten och Magistern sjunga
den bekanta vackra sången:

"Hör, hör slottsklockans toner i stilla qväll! 
Ack, som englar de sväfva från rymden ned; 
Mana till bön och på darrande vingars par 
Föra bäfvande den upp till Allfaders tron."

Och i en bön för drottning Kristinas frid instämma
vi väl gerna? Hon var ju dock, trots sina fel,
den store Gustaf Adolfs dotter, såsom Oxenstjerna
suckande yttrade vid hennes tronafsägelse.

J. R.


Vägvisaren.

(Sann händelse.)

Det var en afton i den sena hösten.
Från trädens grenar voro bladen fallna, 
Och inga fåglar sjöngo mer i lunden. 
Hvart jag mig vände, såg jag blott en tafla 
Af vemod och förgängelse och död. 
Nyss hade solen sjunkit bakom skogen; 
I hennes spår på horisontens rand 
Låg ännu qvar ett bleknadt rosenskimmer. 
Jag gick förbi den stora kyrkogården,
Der mången skön och lofvande förhoppning 
Midt i sin blomning sjunkit ned i mullen. 
Mitt öga bländades utaf ett sken 
Ifrån nordvestra sidan af densamma:
Det var som om en stjerna hade fallit 
Och hastigt slocknat ut uppå en graf. 
Jag stod och undrade, dock trodde jag, 
Att denna syn blott var en optisk villa. --

När våren kom, och solen från sin höjd 
Med varma strålar smälte vintrens drifva, 
Då göto också mina ögon tårar. 
En huld och älskad moder var förbleknad,
Och hennes milda blick för alltid slocknad. 
Allt, hvad för mig på jorden kärast var, 
Med henne sänktes ned i grafvens sköte. 
Hon fick sin hvilostad på samma plats, 
Der jag i höstens qväll såg stjernan släckas.

Jag kände mig så arm, så öfvergifven. 
En afton gick jag ut till kyrkogården, 
För att ge luft åt mina sorgsna känslor. 
Men jag gick vilse der; det var ej möjligt 
Bland denna mängd af kors och monumenter,
Att finna grafven, som jag sökte nu. 
Då kom en fjäril sväfvande i luften, 
Liksom en härold ifrån ljusets land. 
Han skimrade af rika färgers prakt. 
Än flög han hit, än dit, som om han sökte 
En plats att finna, der han ville stanna. 
Mitt öga honom följde, men till slut 
Försvann han mellan några minnesvårdar. 
Jag stod med häpen blick och stirrade 
Åt detta håll: den sköna flyktingen 
Var spårlöst borta -- men på samma ställe,
Der han så nyss försvann, hvad fick jag se? 
Ett kors, som var mig ganska väl bekant, 
Ty det var korset på min moders graf.

Nu fattade jag tydligt himlens mening. 
Min tanke fästad blef på den förening, 
Som ej skall slitas mer af dödens hand -- 
Och tröstad gick jag fram till grafvens rand.

Fr-


Eken.

Liksom det i all slags vetenskap eller i allt slags
sökande efter sanningen gifves tvenne metoder: den
analytiska och den syntetiska, den nemligen, som
upplöser det hela i sina delar, betraktar dem efter
hvarandra och på det sättet framtränger till vetande,
och den, som bit för bit skapar sin uppfattning
och från detaljerna höjer sig till sammanhanget, så
gifves det ock två sätt att fatta och att beundra
naturen. I ena fallet riktar jag ögat, beväpnadt
med förstoringskraften i ett mikroskop, på föremålet
och ser deri idel underverk; det lilla, det nästan
osynliga, blir då jättelikt, och hvad jag ej trodde
mig kunna ens ana, står fram såsom en verklighet,
många gånger mera tjusande än fantasiens skapelser. I
andra fallet irrar min blick öfver allt, som i en
herrlig natur möter den: berg, vatten, skog, allt
förenar sig till ett totalintryck, som så helt fyller
själen, att man först förlorar sinnet och hågen att
såsom barnen plocka sönder det, för att undra öfver
huru konstrikt och stort det blifvit hopfogadt,
men slutligen gör så för att se huru harmoniskt,
lärorikt allt är.

Det är utan tvifvel den senare metoden för sin
naturbetraktning de flesta använda; det är på
det sättet man vanligast tycker sig märka »anden
i naturen». Och skulle man nu fråga någon, om han
känner eken, om hans blickar med fängslad förtjusning
hvilat på denne våra skogars konung, så skall han
tvifvelsutan svara, att detta träd hör till det för
honom mest bekanta, och att föga behöfver kännas
för att för honom höja betydelsen af det mäktiga,
hvaraf eken är ett uttryck.

Jag vill då berätta något, som passerade förliden
sommar. Några vänner hade bedt mig vara deras
vägvisare vid det vackra herresätet Rydboholm, som
är beläget vid Stora Värtan, en och en half timmes
färd från Stockholm. Vi styrde först vår kosa till
de i närheten belägna Storholmarna, bekanta för sin
trädgård, der för några tiotal af år sedan en af
Sveriges förnämsta pomologer uppdrog och vårdade en
stör mängd af de herrligaste fruktsorter, och der
de ljufvaste lundar af resliga björkar omkransa
blomsterfyllda ängar. På en udde prunkar en tät och
frodig barrskog, och der fästes vår 
uppmärksamhet mest af en tall och en gran. Den förra
höjde sig som en furste bland den öfriga ungskogen,
och en i dess stam ännu läslig inskrift förtalde
om, att redan för öfver hundra år sedan hade ett
förnämt sällskap under dess yfviga krona intagit sin
middag. Det skall ock vara under denna tall (eller en
annan i dess närhet), som den grefve Brahe dolde sig,
hvilken under Adolf Fredriks tid ljöt döden för sina
misslyckade stämplingar till den svage konungens och
den illfundiga Lovisa Ulrikas makttillökning. Den
andra, granen, var ej mindre reslig, men från midten
af dess raka stam, vid en höjd af ungefär 30 alnar,
uppstego fem grenar, bildande liksom en storartad
armljusstake.  Huru många årtionden hade ej förrunnit
sedan fröet till denna tall och denna gran grott,
uppvuxit och gren skjutit efter gren, barrgenerationer
aflöst hvarandra! Och under dessa årtionden, hvilka
händelser, menniskoöden hade ej vexlat -- utan att,
som de,
lemna något storväxt, varande minne efter sig. Vi
voro således på sätt och vis förberedda på något
af dessa växtrikets monumenter, som här och der
anträffas, och hvaraf eken ofta är ett så stort och
skönt uttryck och icke minst den ek, som vi gått att
uppsöka vid Rydboholm.

Delad fröjd, dubbel fröjd.

Herresätet omgifves nemligen af en mycket vidsträckt
park af gamla, höga och lummiga träd, som, icke
ordnade i stel regelbundenhet, utan grupperade i
naturens mest konstrika frihet, förläna trakten denna
karakter af ett skönt, helgjutet landskap, sådant
man finner det på åtskilliga ställen i mellersta
Sverige. Bland dessa träd är det dock företrädesvis
eken, som fängslar besökarens uppmärksamhet, icke
dessa fyra, som putsade gardister uppsträckta,
småekar, hvilka konung Carl XIV lärer hafva planterat
sig till evärdelig åminnelse, och om hvilka man,
mutatis mutandis, kan säga som bibliomanen: »om hundra
år blir också du ett manuskript»; nej, det är
endast den vördnadsvärda ek, som står der i ett
hörn af parken i det gamla slottets närhet, och vid
hvars rot befinner sig en sten med en inskrift af
riksdrotset Per Brahe, vittnande om att Gustaf Vasa
som yngling planterat den eken.

Länge sutto vi under denna ek; i dess väldiga krona,
som brottats med ett halft årtusendes stormar,
sjöngo nu årets fåglar, dess grenar, senfulla och
knotiga, tycktes sträcka ut sig i beredskap att
trotsa ännu kommande sekler, fast deras lemmar liksom
sammanhållas af jernband, som vuxit in i sjelfva
veden på flere ställen, och ur det rika löfverket,
hvilket liksom en konungamantel omhöljer den väldige,
hörde vi detta naturens valspråk tolkas: "Lifvet är
evigt i vexlande former.»

Men mitt sällskap ville ej blott se denna ek; det
ville -- på återvägen -- förnimma något mera om ekar
i allmänhet. Jag började då med att för det uppläsa
Louis de Geers
präktiga skildring af våra skogsträd, der
han så vältaligt karakteriserar trädets yttre
som landskapsbild. Är boken söderns behagsjuka,
afundsjuka drottning, under hvars all sol uteslutande
skugga och under hvars affallna, snart förruttnande
blad blomsterverlden förqväfves, och som, svällande
och yppig, men saftlöst glänsande stofferar ut sig
liksom med utspänd krinolin, men för öfrigt är --
liksom skogsrån -- tom och innehållsfattig, så är
eken medveten af sin konungsliga, på kraft fotade
värdighet, som icke ens förutsätter medtäflare att
frukta, och sträcker ut sina starka grenar genom
skogen, skyddande de lägre varelserna under sig,
herrskande öfver alla. Det finnes ekar öfver hela
jorden, men knappast någon, hvars ved är hårdare
än den svenskas. Här hafva vi tvenne former, som
Linné förenade till en art, hvilka han gemensamt
kallade Quercus Robur; men emedan den formen
(Qu. sessiliflora), som har ollonen samsittande utan
fruktskaft, längre öfver
vintern qvarsittande blad, sämre ved (hvarföre
den gemenligen kallas vrakek) och mindre växt, är
allmännare i England och norra Tyskland, medan den
hos oss är mera sällsynt, så hafva utlänningar trott
att Linné med sin Quercus Robur menat deras ek; det
är dock icke så, Robur är den egentligen svenska. För
öfrigt finnas flere ekar i det södra Europa, i Italien
och Spanien, men de äro alla småväxta, jemförda med
nordens ek; somliga ha små hela blad och se mera ut
som päronträd, och af de andra är korkeken i Spanien
den mest bekanta för de massor af uttänjbar bark,
som den aflemnar. I Orienten äro ekarna ännu mera
mångformiga, och i Nordamerika uppträda de under
ett stort antal herrliga väldiga arter. Der är det
ekarna, som utgöra gränsen för de stora prärierna
och liksom de jättelika barrträden karakterisera de
genom sina resliga stammar, ofantligt stora blad och
kolossala ollon de sandiga trakterna af Kalifornien,
Oregon-området och
norra Mexiko. Äfven i subtropiska och tropiska nejder
uppträda de, men då högt uppe på bergen, utmärkande
sig genom alldeles egna former med långa smala, hela
eller sågtandade blad och blommorna i långsträckta
ax, karakteristiska såväl för Japan och Himalaya som
för de Filippinska öarna och Java. Ja, högst, högst
uppe vid toppen af Tahejti, 7000 fot öfver hafvet,
står nu en liten nordisk ek, från hemlandet ditförd af
besättningen i ett litet bergfäste, Fatuahua, och jag
har sett soldaterna dagligen vallfärda dit och nästan
böja knä inför detta icke historiska minne, men minne
af det ljufväste, käraste menniskan eger på jorden,
»la belle patrie. la partout et avant tout chérie.»

Delad smärta, half smärta.

Och vända vi oss till ekens historia, så möta vi redan
tidigt i jordens nuvarande bildningsperiod, i den så
kallade tertiära, eken bland andra löfträd. Popplar,
pilar, lagrar och många andra trädslag, nu hänvisade
endast till jordens 
varmare länder, voro då spridda äfven i nordliga
trakter, då den skilnad, som nu utmärker olika
regioner, ej ännu inträdt, utan t. ex. Amerikas
nuvarande löfträd funnos i Europa och ännu högre
upp. Det var den tiden, som aflöste barrträdens och
som föregick den nuvarande skapelsen. Huru länge
sedan detta var, veta vi ej. Men då vi nu veta,
att eken mångenstädes kan upplefva flere hundra år --
den eken, hvarunder Bellman sjöng, »var ren gammal
då» och den, der Erik XIV invid Flottsund gömde sig,
står der qvar ännu, fast stympad och åldersvag -- så
få vi, om vi vilja tälja de år, som förflutit sedan
eken uppträdde på jorden, räkna ekgenerationerna i
milliarders tal. Hvad vårt land särskildt beträffar,
känna vi, att ännu under den nuvarande jordperioden
flerehanda trädslag efterträdt hvarandra; ty vi finna
i torfmossarnas djup att barrträd, popplar, björkar,
bok och ek hafva aflöst hvarandra; och är det en af
naturhistorici bestyrkt sanning, att boken alltjemt
är stadd på vandring mot norden, att den sålunda
håller på att i Danmark dela samma öde den haft i
Holland och det öfriga Europa, som förr var betäckt af
herrliga bokskogar, hvilka nu vikit derifrån, då ha vi
att vänta oss en annan vegetation än den nuvarande,
ty ekens välde skall då bli ännu vidsträcktare än
förut, och bokens -- träddrottningens -- en gång »bli
en saga blott».

Ekens ekonomiska användning är allmänt bekant; dess
ved bildas och mognar endast långsamt, dess fibrer
knyta sig ofta vresigt tillsammans, och deraf vinner
den denna fasthet mot det skarpa och mot förgängelsen,
som är det härdade, det starkas egenskap. Men ej
blott derföre är eken dyrbar och oersättlig som
träslag; den kan äfven antaga en glatt, polerad yta,
och då uppträda ekborden, ekmöblerna såsom praktfulla
prydnader i våra hem, men äfven i sin förfining och
som tjenare åt våra bohag och beqvämligheter visande
denna durabla karakter, som redan dess yttre antyder,
denna seghet i kampen för sin tillvaro, hvarom hela
dess historia vittnar. Dess frukter äro blott indirekt
närande för menniskan, men liksom i förargelsen
att ej få vara det, frambringar den ofta, och vissa
sydeuropeiska arter i synnerhet, rikligen på sina
ungqvistar och blad ett slags falska frukter,
liknande hudutsvällningar; och det är kanske med
något af dessa ekens galläplen, till svart vätska nu
upplösta, jag här hopskrifvit
något af det jag i korta drag omtalade för mina
vänner, som med anledning af Gustaf Vasas ek vid
Rydboholm ville höra något om eken i allmänhet,
och dervid antydt, huru man äfven på den analytiska
metoden, genom att först uppfatta bilden hel och
derefter betrakta den i dess detaljer, kan förvärfva
sig en kunskap, som åtminstone är en antydan om huru
naturforskaren söker sanningen.

A.


Rättvisa åt åsnan, aktning för gåsen!

Ordspråk och häfdvunna liknelser äro, i allmänhet
träffande, men det fins dock sådana, som äro
motsatsen; och det är besynnerligt, att de kunnat
fortlefva generation efter generation, oaktadt deras
oriktighet åstadkommer en uppenbar orättvisa.

Det är väl med dem som med fördomar i allmänhet,
de slå djupa rötter, bli gamla och äro svåra att
utrota, derför att mängden af folk, ej af brist på
omdömesförmåga utan af tankelättja, hellre eftersäga
hvad de af andra hört, än besvära sig med egen
undersökning.

Hvilken stor orättvisa har icke blifvit begången
t. ex. genom att göra åsnan och gåsen till symboler
för dumhet!

»Det är en riktig åsna till karl!»

»Hvilken gås hon är!» -- Så har det låtit tanklöst
sekel igenom.

Det var »skapelsens herre» sjelf, som den gången
var dum och okunnig om, att begge dessa djur ega en
ovanlig klokhet förenad med mod och ömsinthet.

Ett helt slägte af ädla varelser, hvilka menniskan
alltid prisar just för den klokhet och det goda
omdöme, de så ofta visa, tänker här raka motsatsen
mot menniskan.

Om hästar gå på bete tillsammans med en åsna, så vända
de sig alltid till henne, liksom detta förstod sig
af sig sjelft, icke blott då de behöfva något råd,
utan äfven när de ha behof af en anförare; och åsnan
ställer sig ock helt naturligt i spetsen för dem,
för dem till grinden och öppnar den åt dem, eller
för dem till den del af häcken eller stängslet,
der de lättast kunna bryta sig igenom.

En herre egde en utmärkt vacker och stor, hvit åsna,
som fattat en särdeles stor tillgifvenhet för sin
egare. Vid besöken hos en vän, till hvars egendom
han red på sin åsna, lät han sonen i huset, en ung
gosse, ofta förlusta sig med en ridt på den långörade
favoriten. Gossen och åsnan kommo väl öfverens; men
en dag, då han var ute på sin vanliga lustridt, fick
åsnan vid en krökning af vägen se sin husbonde stå
på stallgården. Genast vände hon om och trafvade af
till stallet, trots gossens alla ansträngningar att
med betslet hejda henne. »Lycka är -- tänkte gossen --
att vi snart ha en stor och tung grind; der skall du
då stanna.» Ja, hon stannade, men hvarför? Grinden
var stängd genom en träregel, med en repstump fästad
vid grindstolpen. Åsnan tog med sina tänder fatt i
repet och drog derpå helt lugnt från regeln, lemnande
den dinglande vid stolpen, sedan stack hon nosen
behändigt mellan stolpen och grinden, stötte upp den
senare och spatserade igenom samt trafvade på igen,
tills hon kom till sin herre på stallgården, der hon
med pojken på sin rygg tvärt stannade och skriade
ett ljudligt »hi-åh» af triumf.

Hvad envisheten angår, för hvilken åsnan -- äfvenledes
orättvist -- beskylles, så utgör den just ett af
bevisen på hennes goda hufvud. Hon förstår bättre än
de flesta djur att bedöma, om man fordrar för mycket
af henne, och låter ej som andra fyrbeningar tåligt
hundsfottera sig, utan illa behandlad sätter hon sig --
merendels dock blott passift -- till motvärn. Tacksam
för visad vänlighet nöjer hon sig med ytterst magert
kosthåll, blott det åtföljes af god behandling
för öfrigt.

Väl vore, om det funnes bra många åsnor på två ben;
då skulle det gå mycket förnuftigare och fredligare
till i
verlden, och uttrycket »otack är verldens lön» skulle
aldrig hafva blifvit ett ordspråk.

Hvad gåsen beträffar, så skall den, som vill göra sig
besvär med att observera henne i hennes familjlif,
nog finna, att hon förtjenar att framställas som
föredöme i stället för åtlöje för menniskan.

Under det gåsen ligger på ägg, håller sig hanen tåligt
i närheten och försvarar henne med största mod mot
alla obehagliga besökare.

En ung, morsk och påflugen tupp anföll en gång helt
plötsligt en gås, som låg på ägg. Han hann att såra
henne och förstöra ett af hennes ägg, innan hennes
vakthafvande kavaljer hade ens anat att något så
oridderligt kunde försökas. Men nu blef det annat af.

Den med rätta vredgade äkta mannen grep unga herrn
i hans granna halskrage och gaf honom ett godt kok
stryk inför sin förolämpade makas ögon, men icke nog
dermed, han drog med våld den med näbb och sprattlande
ben protesterande tuppen till en närbelägen dam och
doppade honom flere gånger i det af hans slägte så
afskydda elementet, så att unga herr Gallus var
på vippen att mista andan; slutligen släppte han
honom våt och sönderhackad -- en ömkelig syn, mot
då han öfvermodigt kom sprättande i hela glansen af
regnbågens alla färger.

Då en gås så tappert har försvarat sin maka,
återvänder den till henne med struttande gång och
högburet hufvud, flaxar med vingarna och förkunnar
gällt och sjelfförnöjdt sin triumf, under det hon
emottager sin chevalereske försvarare såsom en hjelte
bör emottagas, med all den vördnad och beundran,
med hvilken de svaga betrakta de starka som försvara
dem. Modig försvarare af sin maka, är gåshanen henne
huld och trogen och framstår i fåglarnas äktenskapliga
lif såsom en vacker motsats mot den lättfärdiga ankan
och den liderlige tuppen.

Äro nu dessa drag bevis på dumhet?

Jemför gåsen med andra djur, och hennes klokhet och
försigtighet framstå så mycket tydligare.

Knappast något annat djurslägte har så ypperligt
hörsel-, syn- och luktsinne som vildgåsen. Att fånga
henne är nästan omöjligt.

Och huru försigtig är icke den tama gåsen!

Man kan t. ex. köra öfver en gris, en hund, en katt,
en höna, äfven en dufva, under det att det knappt är
möjligt undvika att köra öfver en anka, men aldrig
en gås.

Huru lätt är det ej att få en höna till att ligga på
andra ägg än sina egna -- hon märker ej skilnaden. Icke
så med gåsen. Sällan eller aldrig kan man narra henne
till detsamma.

En besynnerlig men fullt sanningsenlig händelse, som
bekräftar ofvanstående, omtalas af en mejeriflicka,
som ock hade fjäderfäet om hand. Hon tyckte det
vara skada, att en så stor fågel som en gås skulle
förslösas, som hon uttryckte sig, på blott några få
ägg. Hon blandade derför några ankägg bland gåsäggen,
men då gåsen kom för att ligga, letade hon noga
ut alla ankäggen och kastande bort dem lade hon
sig stolt på sina egna. Följande dag bar flickan
dit flere ankägg, lade några i midten och blandade
de andra så bland gåsäggen, att hon var säker på,
att ingen gås skulle märka listen. Men hon hade gjort
upp räkningen utan värden. Lugnt och
bestämdt spatserade gåsen rundtomkring sitt äggbo,
afskiljande, alltsom hon framskred, hvarje främmande
ägg, och sedan, men icke förr, återtog hon sina
moderliga pligter. Fru gås vann en lysande seger,
och den besegrade mejeriflickan försökte icke vidare
några knep emot henne och erkände, att hon funnit
sin öfverman i en gås.

Och nu ett bevis bland många på mod och ömsinthet i
förening hos gäss. Händelsen är fullkomligt sann.

Flere gäss voro församlade nära en lada och plockade
der upp sädeskorn, då en liten sparf plötsligt
infann sig bland dem -- en oförarglig liten varelse,
som godtroget hoppade omkring midt ibland fåglar,
hvilka måste hafva synts för honom så jättelika som
elefanter för oss, men ändå ej ingåfvo honom någon
fruktan att någon af dem skulle vilja göra honom
något ondt, eller ha något emot, att äfven han tog
sin lilla bit af de Guds gåfvor, som så aptitliga
lågo der rundtomkring. Gässen formerade icke någon
närmare bekantskap med den lille objudne gästen,
men läto likgiltigt saken passera, och tiden förgick
rätt behagligt. Ack! den lille sparfvens glädje och
de godmodiga gässens milda bifall till denna glädje
fick ett hastigt och grymt slut.

Högt upp i luften hade en hungrig hök bevakat det
ätande sällskapet, och då han tyckte att sparfven hade
fyllt sig nog med korn för att bli en läckerbit för
en epikuré, störtade han ned och grep med sina grymma
klor det darrande, hjelplösa offret. Nu intet hopp mer
-- den stackars lille sparfvens död var beseglad! -- Ej
så! -- En stor och stolt gåshane, som några sekunder
förut förtroligt ätit tillsammans med den lille
olycksfågeln, störtade ridderligt blixtsnabbt fram,
flög rakt upp i luften och gaf höken ett så väldigt
hugg med sin näbb, att denne föll sanslös till marken.

Då den starka höken föll ned utan sans, skakade den
svaga sparfven sina ruggiga fjädrar, qvittrade sin
lilla hymn af tacksamhet för sitt lifs räddare och
flög sakta sin kos.

Styrka och mod äro ändå herrliga saker, och
använda till oskuldens skydd utgöra de den sanna
ridderligheten bland så mycket annat kram, som
oförskämdt seglar under dess ädla flagga.

Sökte nutidens riddare att likna gåshanen, skulle
den falska flaggan försvinna som en molntapp för
junivinden, och tyranniet snart vara blott ett minne
på jorden.

Hafva åsnan och gåsen blifvit förtalade, så har
papegojan åter fått en alltför mild dom.

»Hon sladdrar som en papegoja,» innefattar hela
klandret, och dock fins det knappast något djur så
i onödan maliciöst som en papegoja.

Med en stor färdighet att eftersäga ord förenar denna
fågel den mer förvånande förmågan att kunna nästan
logiskt ge uttryck åt sina tankar.

Icke blott af berättelser utan af egen erfarenhet
känner författaren detta. För några år sedan vistades
han en sommar i London och hade då som djurvän sitt
stora nöje af att tillbringa dagen i Zoological
Gardens, denna stad af djurboningar, der allt göres
för djurens trefnad, så att den här oundvikliga
förlusten af friheten ej tycks ha beröfvat dem
deras glada lynne. Det året var papegojornas antal
särdeles stort, hvilket vill säga mycket, då man vet,
att verldens första sjöfarande nation sätter en ära
uti och naturligtvis lättast förmår -- ofta i form af
presenter in natura -- att öka denna djursamling.

Vackra dagar fick papegojsällskapet hemta frisk luft
ute i det gröna, alla med fina jernlänkar fästade
vid horisontella
trästänger. Konversationen dem emellan var särdeles
animerad fast något hetsig, emedan alla damerna
pretenderade att samtidigt få hålla tal, och ingen
ville höra på den andra
--   tout  comme  chez   nous   autres   animaux.
Naturligtvis  gör sig ingen besvär med att lära
någon viss bland dessa hundratal att   eftersäga  ord
och meningar,  och  dock  får man  ofta se och höra
en  befjädrad miss t. ex. vid åsynen af unga gossar
behagsjukt   rista  sin  eleganta, naturliga  chignon
och utropa: »Charley!   How do do? 
Bruklig förkortning af how do you do.  
Charley! How are you?»    (Kalle, hur står det till?)

En i allmänhet vresig papegoja hade utan ringaste skäl
fattat synnerlig ovilja för sjelfva herrn i huset.
Hon gjorde allt för att förtreta honom med sin fula
mun -- hade jag så när sagt, ty ur hennes näbb utgingo
idel fula ord.

Sonen i huset, en liten gosse, hade en gång begått
något fel, hvarför fadren till straff befallde honom
att lemna rummet. Gossen var på väg till dörren,
då papegojan högt och trotsigt ropade till honom:
»Janne, gå inte! -- ha! ha! Jag skulle inte gå! --
Janne, gå inte! -- Jag skulle inte gå -- ha! ha!
--  Jag skulle inte gå! -- Jag skulle inte!  Jag skulle inte.»

En dylik försmädlig papegoja tillhörde en fru, som för
sjuklighet icke kunde komma ur sina rum. Församlingens
prest brukade derför utlägga och förklara bibeln
enskildt för henne i hennes bostad. Under pastorns
tjenstledighet en gång bad hon den främmande
vikarien besöka sig. Han kom, och liksom den förre
höll han bibelförklaring för den sjuka frun. Just
som han slutat, utropade en hes och sträf röst:
»Tro'n inte! tro'n inte!» Den främmande pastorn blef
ytterligen förvånad och generad, men då frun pekade
på papegojan i en vrå, kunde han ej annat än skratta
och förklara, att papegojan gett hans extemporeringar
den skarpaste kritik de någonsin fått.

»Hon sladdrar som en papegoja.» Hvarför ej så gerna
»han»? Nutidens qvinnor äro ingalunda mer talträngda
än männen. Tänk efter, hur det går till vid alla
våra meetings, från riksförsamlingen till den minsta
kommunalstämma! Hvilken massa af lika betydande ord
och utslitna fraser!

Författaren har hört engelsmän säga: »Hvilken skada
att svenskarna skämma bort sitt vackra språk genom
att i skrift och i synnerhet i tal hopa synonymer
ända till löjlighet!»

Engelsmännen, som ha omkring tre synonymer mot
en vår, använda dem sparsamt och med urskilning,
och är detta en af orsakerna, hvarför af alla
moderna språk engelskan mest och bäst liknar det
gamla romarspråket. Och dock har svenskan i icke
obetydlig grad på samma gång latinets kraft och den
vekare italienskans melodiösa skönhet.

Vi prata onekligen nu för tiden en smula för mycket så
i tal som skrift, men få trösta oss med, att några
fel måste tiden såsom allt menskligt ha, då tiden ej
annat är än menniskorna i tiden.

För öfrigt är detta en lapprisak i jemförelse med
de stora framsteg tiden gjort och gör, icke blott för
lifvets beqvämlighet, utan i synnerhet för menniskans
förädling, i trots af olåten från de papegoj naturer,
som aldrig tröttna att omsarga de från beslägtade
naturer ärfda, lika enfaldiga som osanna uttrycken
»tiden är ond», »tiderna försämras». Om dem som så
döma öfver tiden kan man i sanning säga, att med
seende ögon se de icke, och med hörande öron höra
de icke Guds första, välsignelsebringande bud till
jorden: »Varde ljus!»

Reinh. Carlén.


Oberstein.

Den lilla staden Oberstein är ändpunkten för de
vanliga turistutflygterna uppåt, Nahe 
Nahe är en biflod till Rhen och utfaller vid Bingen.   
och tillika kulminationspunkten för de sköna utsigter,
som den herrliga dalnejden erbjuder.    Den resande,
som redan vid Münster am
Stein från höjden af Sickingens arfgods blickat ned på
en tafla af hänförande skönhet, hvilken längre fram
vid slottet Daun förnyar sig med något större ram,
öfverraskas likväl af Obersteins romantiska läge,
så snart tåget fört honom genom
tunneln under de så kallade »Fallna klipporna». Nyss
den djupa klippdalens dunkel, här med ens
den vidsträckta utsigten öfver det soligaste
landskap. Till höger nere i djupet de »Fallna
klipporna», som en gång för årtusenden sedan störtade
ned från höjden, och mellan eller under hvilka en
liten koja funnit plats nog att slå sig ned; längre
upp, de väldiga, grå melafyrklipporna, hvilkas höjder
krönas af de båda slotten Oberstein. Mot denna dystra
romantik af klippor och ruiner afsticka helt vänligt
de gröna ängar och skogar, som i en vid krets sträcka
sig mot söder och vester och hvilkas lägsta delar
genomströmmas af floden Nahe, vid hvilken den lilla
staden innästlat sig.

Oberstein.

Den allestädes närvarande Bædeker fäster här
uppmärksamheten vid två saker: först på de berömda
agatsliperierna och sedan på den i klipporna inbyggda
gamla slottskyrkan. Den senare är verkligen ett unicum
i sitt slag. Något liknande ser man visserligen äfven
i Rhônedalen vid den lilla
staden S:t Maurice: ett litet kapell, som likt ett
svalbo hänger högt uppe bland de grå klipporna,
hvilka stupa ned i dalen; men detta är en temligen
stor kyrka, som rymmer nära tusen personer och
på så sätt inbyggd i de urhålkade klipporna, att
endast framsidan träder ut, med fönstren och tornet
synliga från dalen. Äfven det inre af denna sällsamma
kyrka företer en märkvärdighet, en evigt springande
källa, som vidt omkring lemnar det ypperligaste
bergvatten. Motivet till denna egendomliga
klippbyggnad är åter den gamla visan om svartsjuka
och ånger. För åttahundra år sedan lefde, så berättar
sagan, här på borgen Oberstein två bröder af helt
olika natur. Wyrich, den äldre, var mörkögd och
svartskäggig, af slutet och dertill häftigt sinnelag;
den yngre var blåögd och ljuslockig, mild och from
samt en vidt beryktad sångare och harpospelare. Trots
denna olikhet i skaplynne lefde de båda bröderna i
endrägt och sämja, till dess qvinnokärlek
kom och inkastade tvedrägtens fackla i deras
borg. Bertha, dottren till borgherren på Lichtenberg,
blir föremålet för deras gemensamma kärlek, som den
ene likväl omsorgsfullt döljer för den andre. Men den
blonde Apollosonen vinner med sina verser den sköna
riddarfrökens hjerta, och en afton kommer han hem
och underrättar brodren om sin trolofning. Denne, som
gripes af svartsjukans demon, lägger brottslig hand
på den gynnade medtäflaren, släpar honom till fönstret
och störtar honom ned i brådjupet, så att hans blonda
hufvud krossas mot klipporna. Nu följer den andra
akten af grundläggningsdramat: brodrens ånger, en
vallfärd till Rom och den helige fadrens befallning
till den botfärdige att låta inbygga en kyrka i den
klippa, som varit vittne till hans dåd. Brottslingen
lyder denna befallning och försonar sin skuld; och
sålunda blickar den lilla kyrkan än i dag från den
höga klippan ned i den vänliga dalen derunder.

Förbi   denna   kyrka  går vägen först till spetsen
af den
klippa, hvari denna blifvit inhuggen. Der qvarstår
ännu af det gamla slottet, som en gång beboddes af
de två bröderna, ett högt rundt torn, som är ytterst
förfallet och när som helst kan störta -- och ve då
de små husen, som omisstänksamt och förtroligt hafva
ställt sig vid dess fot! I en mängd krökningar stiger
vägen högre och högre uppåt till det så kallade nya
slottet, som, icke heller det, numera presenterar sig
annorlunda än som en ruin. Ännu år 1853 beboddes det
likväl af nio hushåll, allesamman fattigt folk. Men
en vinternatt visade sig ett starkt sken på slottet,
det växte snart till flammande lågor, som spredo
ett klart ljus öfver hela dalnejden, och på andra
morgonen var äfven det nya slottet en ruin, liksom
det gamla. Den anblick, som man har ifrån platsen der
uppe, kan nästan jemföras med utsigten från slottet
Heidelberg. Sjelfva ruinen, hur mycket intresse den
än väcker hos åskådaren med sina igenvuxna salar, sina
Ansgarii monument på Björkö i Mälaren.
(Teckning af C. S. Hallbeck.)

Ringmurens norra del af den Ansgarii monument omgifvande Fornborgen på Björkö.
(Teckning af C. S. Hallbeck.)

mångfaldiga nischer, utbyggnader och raserade torn,
utbärdar visserligen icke denna jemförelse med
Tysklands mest berömda slottsruin; men utsigten
derifrån öfver den långsträckta dalsänkningen, 
som genomflytes af Nahe, längs hvilken
den lilla staden utbreder sig, erbjuder, som sagdt,
en märklig likhet med det panorama, som öppnar sig
från Heidelbergs stolta ruiner.


Ansgarii monument på Björkö.

Den 28 November 1830 begick svenska kyrkan en jubelhögtid,
den första i sitt slag inom Svea bygd och som först
efter tusen år, måhända aldrig, skall återkomma:
den afsåg nemligen att fira kristendomens införande
i Sverige 830 genom munken Ansgarius.

De nordiska vikingarnas vilda härjningar hade
spridt allmän förskräckelse öfver hela Europas, ja
öfver en del af Afrikas kustländer. Carl den store,
frankernas konung, longobardernas, bäjrarnes och
sachsarnes besegrare, den spanska kristenhetens
förhoppning, avarernas skräck, Medelhafsöarnas och
den romerska kyrkans skyddsherre, egde blott en suck
öfver dessa nordiska »röfvares och äfventyrares»
ofog. Hans efterträdare, kejsar Ludvig den fromme,
sammankallade 817 ett möte i Aachen, för hvars
öfverläggningar nordens omvändelse till kristendomen
var föremålet. Såsom vilkor för sitt bistånd åt den
från sin tron fördrifne danske konungen Harald Klack
fordrade kejsar Ludvig att han skulle låta döpa
sig tillika med hela sin svit. Ludvig stod sjelf
fadder vid den landsflyktige jutske konungens dop,
som förrättades i Mainz 826 af stadens erkebiskop
Ottokar. På detta sätt inleddes missionsverksamheten
bland danskarna. Från konung Björn på Håga (eller
på Högen), konung Emund den förstes medregent och
broder, kommo ett par år senare svenska sändebud till
kejsaren för att begära undervisare i kristna läran,
för hvilken svenskarna genom hemkomna ledungsfarares
och kristna fångars berättelser fattat tycke. Munken
Ansgarius, på den tiden föreståndare för en
missionsskola i Danmark, blef nu missiverad till
Birka, dit han anlände på hösten 829, och der han
under det följande året förkunnade evangelium med den
framgång, att sjelfva ståthållaren i staden, Hergeir,
antog den nya läran och på egen grund uppbyggde det
första kristna tempel i vårt land.

I början af år 831 lemnade Ansgarius Sverige för att
intaga det af kejsar Ludvig inrättade erkebiskopssätet
i Hamburg, hvilket biskopsdöme, utom några tyska
orter, skulle omfatta hela norden. Det var sålunda
det största biskopsstift, som någonsin funnits i
Europa. Påfven Gregorius IV gillade och stadfäste
den kejserliga utnämningen, sände Ansgarius pallium
och biskopsmössan samt förordnade honom till sin
legat öfver allt folk »i norr och öster». På grund
af denna utnämning kan Ansgarius anses för den förste
erkebiskop i Sverige.

Under styrelsen af de delar af hans vidsträckta stift,
som lågo honom närmast, glömde han icke den späda
hjord, han samlat och bildat i vårt land. En Gautbert
förordnades af honom till svenska kyrkans öfverhufvud
under namnet Simon och afreste i sin systerson
Nithards sällskap samt med påfvens och kejsarens
bifall till Birka, der de blefvo vänligt mottagna
af konung Björn samt bedrefvo med mycken kraft sitt
omvändelseverk. Då våra missionärer någon tid vistats
på platsen uppstod dock, i följd af den religiösa
söndringen, ett upplopp i staden, hvarvid biskop
Simons hus blef plundradt samt hans medbroder och
anförvandt Nithard -- Sveriges förste martyr -- i hans
åsyn mördad. Biskopen sjelf blef med sitt folk lagd
i bojor och såsom landsflyktig förd öfver gränsen.

Efter dessa våldsgärningar var Sverige i sju år utan
lärare. Ehuru vid denna tid sjelf hemsökt af svåra
pröfningar (hans
erkebiskopssäte Hamburg blef nemligen sköfladt
af nordiska vikingar och hans inrättningar på
andra tyska orter förstörda af verldsligt sinnade
länsherrar), hade Ansgarius dock äfven härunder
tänkt på vårt fädernesland och till Birka afsändt
eremiten Argarius; men denne stannade der endast
så lång tid som behöfdes för att till en kristlig
hädanfärd bereda den på sitt yttersta liggande
fromme ståthållaren Hergeir. Med denne ädle man
föll den kristna sakens bästa stöd, och efter hans
bortgång hotade det gamla mörkret att åter inbryta. Då
rustade sig den oförskräckte och varmt nitälskande
erkebiskopen till en ny svensk resa. Försedd med ett
rekommendationsbref från konung Ludvig den tyske
och i sällskap med ett sändebud från konungen af
Danmark begaf sig Ansgarius mellan åren 850 och 860
för andra gången till Birka och sökte audiens hos
konung Olof Björnsson, Erik Väderhatts medregent. Vid
första företrädet, som blott med möda beviljades
honom, blef han mottagen med en köld som gränsade
till motvilja, men några dagar derefter hade han den
nåden att se konungen på middag. Vid detta tillfälle
bragtes den kristna angelägenheten på tal, och sedan
några lämpliga skänker, hvilka konung Ludvig medsändt,
blifvit konungen förärade, förklarade denne, att han
för sin del icke vore obenägen för saken; »men»,
sade han, »svenskarna äro ömtåliga om sin frihet;
Gautbertska upproret är ännu i färskt minne; man
måste vädja till gudarna och folket.» Appellen till
gudarna skulle ske genom lottkastning: beslutet härom
kunde visserligen betraktas såsom en framgång, men det
var i sjelfva verket att sätta mensklighetens högsta
och vigtigaste angelägenhet på spel. Medan rådet och
landets äldste skramlade med tärningarna stod Ansgarii
kaplan och biograf Rimbert vid altaret och välsignade
sakramentet, darrande af oro öfver utgången; men
Ansgarius intalade honom mod och hopp. Då slagningen
strax derefter verkställdes under bar himmel, stod
Ansgarius på afstånd och bad; men då han väcktes ur
sin andakt, hade kristendomen redan vunnit partiet.

Derpå föredrogs saken på ett landsting inför den
samlade menigheten. Tankarna voro att börja med mycket
delade, men på en vördig gråhårsmans framställning,
hurusom många ibland dem emottagit den främmande
gudens hjelp, så ofta han blifvit anropad, och
hvilken fördel det skulle vara att i egna hemvist
erhålla en undervisning, som dittills med faror och
besvärligheter måst köpas i främmande land, biföll
folket slutligen den kristna lärans obehindrade
förkunnande. Sedan ett dylikt ting med samma framgång
blifvit hållet i Göta rike, lemnade konung Olof en
plats i Birka för en kyrkobyggnad, och Ansgarius
erhöll dessutom tillåtelse att uppbygga kyrkor,
tillsätta prester och döpa alla som det önskade.

Äfven efter sin sista afresa från Sverige höll
Ansgarius allt fortfarande ett vaksamt öga på den unga
svenska kyrkans angelägenheter, och ända till de sista
stunderna af hans lif utgjorde nordens omvändelse
dag och natt föremålet för hans tankar och samtal.

Ansgarius afled kyndelsmessodagen år 865, sextiofyra
år gammal, i Bremen, dit hans erkebiskopssäte efter
Hamburgs förstöring blifvit flyttadt. 
Född af förnäm slägt i Picardie i Frankrike
den 8 September 801, hade Ansgarius, som tidigt
visade ett religiöst svärmiskt sinne, erhållit sin
uppfostran i Corbey, ett benediktinerkloster mellan
Péronne och Amiens. På sitt nittonde år blef han
öfverlärare vid S:t Petri skola i Corbey, sålunda
delande sin tid mellan undervisning och fromma
betraktelser. Vid denna tid anlades ett munkkloster
vid Weserfloden i Westphalen och Paderborns
församling, hvilket erhöll namn af det nya Corvey,
emedan dess befolkning var en utskickad koloni från
det gamla vid Sommefloden. Ibland dessa nybyggare
var Ansgarius, som på en gång här var öfverlärare
vid skolan och klosterkyrkans predikant. Härifrån
kallades han af kejsar Ludvig den fromme vid 25 års
ålder till apostlaembetet i norden.
 Efter sin
död blef han upptagen bland helgonens antal och hade
under katolska tiden sin årliga fest i Tyskland,
Danmark och Sverige; men efter reformationen råkade
han i samma förgätenhet här i norden som alla de andra

helgonen, så att, då hans lefnads stora bedrift skulle
firas, en af hans minnestecknare sanningsenligt kunde
säga att icke hälften af Sveriges inbyggare kände
Ansgarii namn. Genom nämde fest framdrogs det ur
sin oförtjenta glömska, och 1830 års millienarfest
innefattade sålunda tillika ett försoningsoffer åt
nordens förste apostels skugga.

Den härigenom i hvarje svenskt hjerta väckta
tacksamma hågkomsten har erhållit ett varaktigt
yttre vittnesbörd i det monument, af hvilket vår
teckning framställer en afbildning, och hvartill idéen
uppstod i närmaste sammanhang med tusenårsfesten. För
insamling af medel till uppresande af denna minnesvård
påbjöds en allmän kollekt, och de på detta sätt
sammanbragta medlen, omkring 1,750 riksdaler banko,
voro för ändamålet tillräckliga. Kongl. Maj:ts
stadfästelse på ritningen till monumentet är daterad
den 7 Maj 1834, således på månaden jemt ett tusen
år efter Ansgarii erkebiskopsutnämning. Monumentet
intog samma år sin bestämda plats på Björkö i Mälaren,
hvilken ö tillhör Adelsö församling i Stockholms län
och är belägen tre mil från hufvudstaden.

Orsaken, hvarför Ansgarii-monumentet blifvit upprest
på nämde ö, är den förmodan flere af våra äldre
fornforskare
med anledning af namnlikheten hyst, att Björkö
skulle vara detsamma som Birka. De arkeologiska
undersökningar, som på den allra sista tiden blifvit
anställda på denna intressanta ö, hafva åtminstone
icke vederlagt denna förmodan: man finner der en
jordareal af tolf tunnland uppfylld med en oerhörd
massa afskräde efter menskliga måltider samt ett par
stora fält bokstafligen öfversållade med ättehögar
och stensättningar, det ena som det andra antydande
en synnerligt manstark befolkning, det hela mot
landsidan kringgärdadt af befästningar. Der saknas
icke ens den för det gamla Birka karakteriserande
andra borgen, i hvilken invånarne och köpmännen
vid fiendtliga öfverfall togo sin tillflykt och
offrade åt sina gudar för att få hjelp mot faran:
det är just det, af en ringmur skyddade höga berg,
på hvilket Ansgarii-monumentet är upprest.

Det af ett jernstaket omgifna monumentet håller med
fotställningen sex och en half alnar i höjden och
är af finhuggen granit. Midt i korset står årtalet
»DCCCXXIX» och i ringen följande inskrift: »Minne
af Angarius, christendomens apostel i norden.»
Nederst står: »Upprest MDCCCXXXIV.» På frånsidan af
ringen står: »Medan I hafven ljuset, tron på ljuset,
att I mågen blifva ljusets barn», och i midten:
»Joh. XII. 36.»

-g.


Jordens forntid och framtid.

Efter K. A. Zittel.

II.

Tänka vi oss jorden såsom en eldkula i flytande
form, omgifven af en glödande atmosfer, ila fram
genom den iskalla himlarymden, hvars temperatur
enligt astronomernas antagande skall vara mellan 
-50° och -100° Cels., så måste en tidpunkt inträda,
då vissa ämnen och föreningar, allt efter måttet af
deras olika smältningspunkt, började stelna.

Då måste småningom en skorpa bilda sig, i
hvilken ämnena aflagrade sig allt efter sin tyngd
eller smältningsgrad. Men med stelningen var en
sammandragning ovilkorligt förbunden och derigenom
stördes jemnvigten mellan den smälta kärnan och det
stelnade höljet. I sjelfva skorpan uppstodo blåsor
eller stora tomrum, såsom vi se hos en stelnad
metallkula, eller ock utöfvade det sammankrympande
skalet ett tryck på det inre. Den inneslutna smälta
massan sökte befria sig från omhöljet och understöddes
häruti genom solens och månens dragningskraft,
hvilken särdeles i början måste utöfvat ett starkt
inflytande på den tunna skorpan. Vid tilltagande
tjocklek hos den senare blefvo förmodligen utbrotten
sällsyntare, men jordinnandömets reaktion mot den
stelnade skorpan fortfor, och förorsakade att vissa
delar höjde sig, hvilket så mycket säkrare måste
åtföljas af en motsvarande sänkning på ett annat
ställe, som skorpan verkligen der och hvar brast och
bildade å ena sidan höjder, å andra sidan dalar. Så
låta måhända förklara sig de första ojemnheterna å
jordytan, bildningen af de äldsta bergsträckningarna
och lågländerna, hvarefter andra krafter, bland hvilka
den vigtigaste var vattnet, sedermera öfvertogo den
vidare utbildningen.

Man kan med temlig visshet antaga att jordatmosferen
ursprungligen innehållit andra nu i den fasta
jordskorpan aflagrade ämnen, såsom chlormetaller, men
helt visst innehöll den, äfven sedan dessa föreningar
redan voro stelnade, en från vår nuvarande lifsluft
mycket afvikande sammansättning.

Allt vatten omgaf ursprungligen jorden i en mycket
tät vattenång-atmosfer, som först småningom afkyldes,
nedstörtade i heta regnskurar och efterhand samlade
sig i befintliga fördjupningar. Men äfven efter sedan
de varma hafven och sjöarna uppstått, innehöll luften,
på grund af den högre temperaturen, mera vattenånga
än nu, och gjorde den dåvarande atmosferen tyngre
och mera dunstfylld.

Det låter äfven bevisa sig, att luften då för tiden
innehöll mera qväfve och kol än nu. Dessa båda
ämnen bilda
jemte syre och väte de väsentligaste beståndsdelarna
af den atmosferiska luften och äro absolut
nödvändiga för växternas och djurens lif. Nu
befinnes kolet hufvudsakligen bundet med syret i
form af kolsyregas och blir såsom sådan upptaget och
förbrukadt af växterna. Kolet bibehålles och tjenar
till växtcellernas bildning, men syret blir deremot
till största delen fritt och återgifves åt luften. Men
för djurverlden är just syret lifselementet; detta
behöfva de för respirationen, under det kolsyran
afgifves vid hvarje andetag och efter döden genom
förruttnelsen. Så understödja växter och djur
ömsesidigt hvarandras existens och hålla de båda
elementerna i oupphörligt kretslopp.

Vore likväl växtverlden uteslutande hänvisad till
djurens afsöndring af kolsyra, så skulle utan
tvifvel vår vegetation bära en mycket sorglig
prägel. Men lyckligtvis existera äfven andra
ymniga källor för denna vegetabiliska lifsgas. Ur
vulkanerna, gaskällorna o. s. v. utsänder jordens inre
oupphörligen stora massor af kolsyregas i atmosferen,
hvilka omedelbart komma växtverlden till godo. Icke
mindre betydliga äro de qvantiteter, som tillföras
luften genom förbränning af kol, ved, torf och äfven
kalk. Ensamt den årliga stenkolskonsumtionen lemnar en
kolsyrekälla af 304 milliarder kubikmeter gas, hvilken
dock till största delen konsumeras af växterna, enär
ingen tillökning af kolsyremängden i atmosferen eger
rum, emedan luften då skulle bli nästan dödande för
de flesta djur.

Geologerna intyga att alla fossila brännämnen såsom
stenkol, brunkol, torf, petroleum o. s. v. äro
af organiskt ursprung och att vegetationen under
tidigare jordhistoriska perioder icke allenast var
yppigare utan äfven sträckte sig till regioner, som
nu för tiden äro begrafda under evig snö och is. När
derföre under jordens första utvecklingsstadier den
höga temperaturen uppställde ett okufligt hinder emot
växternas och djurens existens, så måste vi antaga
att de kolossala massor af kolgas, hvilka sedermera
genom organisk verksamhet nedlades i jordlagren
ursprungligen funnos utspridda i atmosferen. Men
detsamma gäller äfven om af kalk, magnesia och andra
ämnen bundet kol, hvilket bortgår vid förbränning
och derföre ursprungligen likaledes måste hafva
varit fritt.

Men en gång måste kolkällorna utsina. En gång skola
alla stenkols- och torflager vara utbrända; likaså
skall, vid jordens tilltagande afkylning, vulkanerna
och gaskällorna 
Skön Lilah.
(Efter en tafla af C. L. Müller.)
arbeta svagare eller alldeles slockna. Upptoge nu
vegetationen all kolsyra, så vore visserligen
ett tillstånd af jemnvigt tänkbart, ty då skulle
växtverlden åter nödgas afgifva den; men det finnes
äfven andra kolätare, nemligen stenarna. Atmosferen
förlorar ofantligt mycken kolsyra genom bildningen
af olika stenarter, olösliga karbonater, samt genom
afsöndring af kolsyrad kalk i skal- och skelettdelar
af otaliga djurorganismer såsom rhizopoder, koraller,
skaldjur, kräftor o. s. v.

Minskningen af kolsyra i atmosferen måste derföre
ständigt fortfara och denna gas skall slutligen
försvinna jemte allt organiskt lif.

Till samma resultat komma vi genom en blick på
vattnets utbredning och geologiska verksamhet. Hade
jorden ursprungligen en högre temperatur, så måste
äfven mer vattenånga finnas i atmosferen; med
jordskorpans afkylning höll vattenångans förtätning
jemna steg och åstadkom slutligen att vattnet skilde
sig från fastlandet och bildade oceaner. Nu upptager
vattnet nära tre fjerdedelar af hela jordytan. Men
de geologiska undersökningarna göra högst antagligt
att fastlandet under tidigare jordperioder hade ännu
ringare utsträckning. Med organismernas uppträdande
inträder visserligen en minskning af den fritt rörliga
vattenmassan, dock är den verkliga förlusten mindre än
fallet är med kolet, enär organismerna blott sällan
binda vattenhalten i olöslig form, utan vid sin död
oförändrad återlemna den. Men deremot inskränker
sig äfven tillförseln från jordens inre medelst
vulkanerna till ett mycket ringa mått och består för
öfrigt till största delen af vatten, som från ytan
nedträngt i djupet.

En annan, nästan omärklig, mycket långsam men
oaflåtlig förminskning af vattenmassan eger dock
rum genom stenarnas och bergens absorption och
förvittring, i synnerhet de kristalliniska, såsom
granit, gneis, porfyr, basalt o. s. v., hvilka på
ett visst djup utgöra hela jordskorpan. Alla dessa
stenar bestå af ett litet antal mineralier, bland
hvilka fältspat, qvarts, hornblende och glimmer äro de
vigtigaste. Med undantag af qvartsen, absorbera nästan
alla stenbildande mineralier ansenliga qvantiteter
fukt, eller ock förvittra de genom vattnets och
luftens inverkan och bilda nya föreningar, så kallade
hydrater, hvarvid de förstora sin volym.

Man vet att vissa stenar af porös struktur med lätthet
genomsläppa vatten; deremot är det mindre bekant att
till och med granit och basalt, dem vi äro vana att
räkna till de tätaste materialier, besitta en viss
grad af porositet och kunna upptaga ganska mycken
fuktighet. Jordytans vatten har derigenom vägen öppen
till jordens inre, och förvittringsprocessen sträcker
sig ända ned i jordens förborgade djup.

Så ringa äfven mängden af det på så sätt absorberade,
för jordytan förlorade vattnet må tyckas, bör deremot
äfven tagas i betraktande att man beräknar oceanens
vigt till blott 1/24000-del af hela jordens vigt, och
att om jorden vid sin totala afkylning skulle ända
till medelpunkten genomdränkas med vatten, så skulle
en långt ringare absorptionsförmåga hos stenen vara
tillräcklig för att upptaga hela jordytans samtliga
vattenmassa.

Men äfven en annan fara hotar jordbebyggarne genom
det ständiga aftagandet af syre i luften i följd af
en mängd metallers syrsättning, särdeles jernoxidul.

Qväfvet allena synes bilda det mest outplånliga
elementet bland atmosferens beståndsdelar till
följe af sin obenägenhet för kemiska föreningar
och för dess möjliga försvinnande återstår endast
absorptionshypotesen.

Den framtid, som genom dessa betraktelser öppnar sig
för vår planet, är bedröflig nog.

Med förbrukningen af kolsyran och vattnet skola
samtidigt organismerna försvinna, kampen emellan
naturkrafterna och elementerna, de lefvande
varelsernas strid för sin tillvaro, skall slutligen
upphöra.

Då en gång reaktionen af den varma kärnan emot
skorpan når sitt slut genom en likformig afkylning,
samt vattnets och atmosferens angrepp emot den
fasta jordskorpan genom kemiska föreningar eller
genom absorption lagts i bojor; då skall dödens och
jemnvigtens eviga lugn herrska öfver jorden.

Lyckligtvis är oss den trösten öfrig, att detta
tillstånd först skall inträda i en oändligt
aflägsen framtid. Vätets och kolets förminskning
står i direkt sammanhang med jordens afkylning. Med
hvilken långsamhet denna försiggår, framgår deraf att
den undandrager sig till och med våra skarpaste och
säkraste instrumenter, och att, enligt astronomernas
beräkningar, temperaturen på 2000 år icke fallit en
hundrasjuttiondedels grad.

Alla farhågor för en jordens nära förestående
undergång höra sålunda till den dåraktiga vantrons
område och vederläggas af vetenskapen. Men lika
dåraktigt vore försöket att med siffror vilja
beräkna det förflutna eller kommande. Hvem skulle
kunna säga, huru många millioner år, som förflöto
från det ögonblick, då jordens eget ljus slocknade
på stjernhimmelen, tills hon uppnådde sin nuvarande
gestalt; och hvem skulle drista sig beräkna den
omätliga tidrymd, efter hvars förlopp jorden skall,
likt månen, genomvandra sin himmelsbana, beröfvad
sin atmosfer och sin lefvande verld?


Förbi!

Skön Lilah har hört hvad Ali svor
Bland sorgsne män: 
»Den stolta mön på sin allmakt tror,
Jag trotsar den! 
Om ock en verld hennes boja bar
Vill jag gå fri.
Jag svär att jag ser henne alla dar, 
Men att jag far 
Förbi!»

I fönstret står Lilah, mot vägen böjd,
Vid sunnans smek. 
Att tända hjertan är hennes fröjd
Och trygga lek: 
»Är Ali blind» -- så hon stilla ler
Med glädtigt sinn -- 
»Kan lugn han gå mig förbi numer.
Men den, som ser, 
Är min!»

Der syns emiren!  På gångarn god
Sin färd han ställt 
Till bragdens skördar, som gro i blod
På stridens fält. 
En blick hon hinner att honom ge,
Ett tidsfördrif -- 
Men ögon mötas och läppar le:
Hvad kosta de? 
Ett lif.

Han glömde ärans och öknens lek:
Han vände om. 
Och ständigt syntes han mera blek
Hvar gång han kom. 
Man vet ej riktigt hvad slut han fått,
Och, frågen I, 
Hon ler mer ljuft än hon än förmått
Och hviskar blott: 
»Förbi!»

a-B-c.
Signes minnesblad.

Tecknade af Lilly.

(Forts. och slut fr. föreg. häfte, sid. 190.)

Jag hade fått plats i Vermland hos en brukspatron Qvists
såsom guvernant för deras tvenne döttrar. Jag anlände
till Bergforssa, så hette mitt nya hem, i början
af Maj, den tid då naturen börjar le sitt skönaste
leende. Sjelfva hufvudbyggningen låg på en höjd,
omgifven af kullar, dalar och berg och hvarifrån man
hade den herrligaste utsigt öfver tvenne små insjöar,
förenade genom en å, som flöt genom parken. Det första
intrycket af detta ställe kunde derföre ej blifva
annat än beundran, men likväl klappade mitt hjerta
af oro, då vagnen stannade framför den ståtliga
byggnadens trappa. Huru skulle mitt lif gestalta
sig här?

En betjent kom springande nedför trappan, slog upp
vagnsdörren, tog mina saker och erbjöd sig att visa
mig vägen till mitt rum. Jag följde honom, inom mig
undrande öfver familjens osynlighet, men jag kände
ej ännu dess vanor.

Det rum, som var anordnadt för mig, var stort och
luftigt och möblerna väl arrangerade, men det såg
ej ut att kunna ingifva den trygga hemkänsla, som
är så skön att erfara. En jungfru inträdde genast
och frågade om jag önskade hennes biträde vid min
toilett; hon skulle sedan följa mig ned till salongen,
der herrskapet väntade. Jag utbytte hastigt min
dammiga drägt emot en annan, slätade mitt hår, och
stod så färdig att inträda i den nya familjen. Jag
sökte undertrycka all den bäfvan och fruktan jag
kände inom mig, och antaga ett med min nya ställning
överensstämmande utseende. Dörrarna slogos upp och jag
inträdde. Jag möttes på halfva golfvet af brukspatron
Qvist, som bugande helsade mig välkommen, hvarpå han
förde mig fram samt presenterade sin fru, sin son
och sina döttrar, hvarefter jag anmodades att sitta
ned. Brukspatronen underhöll ensam konversationen
genom att ställa till mig allehanda artiga och
alldagliga fraser, någon annan tycktes ej ämna att
yttra ett enda ord. Flickorna, mina blifvande elever,
betraktade mig förstulet; jag hade gerna velat inleda
bekantskapen med dem, men de drogo sig så långt bort,
de kunde, och att resa mig och gå till dem föll mig
ej in, en sådan stillhetsanda hvilade öfver hela
rummet. Jag kände mig helt betryckt och längtade ut
i den fria naturen; här var mig redan för qvaft.

Ändtligen reste sig brukspatronen och gick ut, åtföljd
af sin son, och huru oinvigd jag än var i familjens
mysterier, tyckte jag likväl, att en friskare
flägt genomfor rummet, då de voro borta. Fru Qvist
hemtade mod och började tala enkelt och hjertligt,
och flickorna kommo närmare, så att snart nog var en
ganska liflig konversation i gång, hvilken dock åter
förstummades, då herrarna inkommo till supén. Det
omdöme, jag under de första dagarna af mitt vistande
på Bergforssa bildade mig om familjen och som jag vid
närmare bekantskap fann alldeles riktigt, var ungefär
detta: Brukspatronen, en lång, mager och kantig
personlighet, var städse utomordentligt ceremoniös,
stel, artig och vårdad till sin yttre menniska,
men genom denna polerade yta framlyste dock en kall
och egoistisk karakter. Fru Qvist såg ut som den
personifierade rädslan och undergifvenheten, i mannens
närvaro flögo hennes blickar omkring med största oro
för att se och förekomma allt, som möjligen kunde
ådraga sig hans missnöje; detta tycktes hon frukta
mera än allt annat, ehuru det städse gaf sig tillkänna
utan stormande uppträden på ett särdeles artigt sätt.

Äldsta sonen vistades hemma och var fadrens biträde
i skötandet af den vidsträckta egendomen och
bruksrörelsen. Han hade ett allvarligt och dystert
lynne, sällan såg man ett leende på hans tunna läppar,
skratt kom aldrig i fråga. Sonen numro två var en
hurtig och lefnadsglad student (jag nämner honom
här i samband med den öfriga familjen, ehuru jag ej
förrän längre fram gjorde hans bekantskap), ständigt
rik på upptåg och löjen; men som han tycktes finna
det kallt vid den husliga härden, gjorde han alltid
sin vistelse i
hemmet så kort som möjligt. Så följde i ordningen mina
elever, den äldsta, Clémence, sexton år, den yngsta,
Hortense, ännu ej fullt femton. Clémence, med ett
mildt, stilla och intagande väsen, var utrustad med
mera praktiskt förstånd, än fallenhet för bokliga
studier. Hortense deremot hade ett häftigt lynne,
en eldig själ och en brinnande håg för vetande. Hon
var den, öfver hvilken fadrens isiga, befallande
blickar förmådde minst, det vill säga de verkade
nog för minuten, men hon glömde sig snart och
begick oupphörligt samma förseelser, såsom att komma
springande in i ett rum och smälla igen dörren eller
ock kasta upp den på vid gafvel, att tala för högt
och ifrigt, då hon bort mera moderera sin stämma, med
mera dylikt. Ordet lagom fattades i hennes ordbok,
och det var detta fadren ville lära henne, ehuru
jag betviflar att hans metod var den bästa. Det
var hos honom ett ständigt bemödande att frysa in
henne i det passandes stela former, men glöden i
hennes själ upptinade oupphörligt den isskorpa,
hvarmed han ville omge henne. Hon och jag blefvo
snart innerligt förenade oaktadt skiljaktigheten i
ålder, ty det var »sympatiens himmelska tråd», som
förde oss tillsammans. Hortense hade alltid saknat
de vänskapsband, som så ofta förena likartade själar,
och derföre omfattade hon med desto större begärlighet
tillfället att förvärfva sig min vänskap. Jag såg i
henne ett rikt fält till verksamhet och ville uppbjuda
all min förmåga att varna och beskydda henne för de
fel, genom hvilka jag sjelf lidit så mycket.

Till familjens vanor hörde, att hvarje eftermiddag
samlas i salongen för att njuta ett angenämt
familjelif, kan jag tro, ehuru det snarare blef en
karrikatyr derpå. Med konversationen gick det nemligen
klent; ty herrarna Qvist voro af naturen mycket
tystlåtna, och då herr Qvist d. ä. öppnade munnen, var
det merendels för att yttra en tillrättavisning eller
en grann fras. Fru Qvist var för mycket sysselsatt
med att hålla vakt öfver allting, för att kunna inlåta
sig i samtal; Clémence yttrade sällan något i sin fars
närvaro, och Hortense fann allt detta så förfärligt,
att hon helst smög sig ut, eller ock kröp in i en vrå.

Då jag vistats en tid på Bergforssa och hela familjen
en eftermiddag var församlad i salongen, såg fru Qvist
mer än vanligt orolig ut. Sedan brukspatronen lagt
bort den tidning, han läst uti, såg han på sitt ur;
en ganska obetydlig omständighet i sig sjelf, men för
stackars fru Qvist betydde det att hon ej längre fick
förhala tiden. Hon reste sig alltså, tog en bok från
bordet och kom emot mig, der jag satt vid fönstret
och virkade, men egentligen fördjupad i mina egna
betraktelser. Jag såg upp, undrande hvad som komma
skulle, ty jag började ana att det gällde mig.

»Bästa fröken Rosenstjerna,» sade hon, »förlåt om
jag kommer med en anhållan, som måhända besvärar
er! Min afsigt är nemligen att bedja fröken vara af
den godheten och läsa detta arbete högt, det är så
angenämt att höra en person väl föreläsa ett godt
arbete, då man sitter tillsammans.»

Dermed lade hon en tjock lunta på bordet framför mig
och såg ut som en skolflicka, då hon läst upp en svår
lexa utan att stappla. Nu inföll brukspatronen på sitt
artigaste sätt: »Om min hustrus anhållan förefaller
fröken på något sätt obehaglig, så återtager hon den
säkerligen, eller hur, min vän?»

Den stackars brukspatronessan visste tydligen nu ej,
hvilket kort hon borde spela ut, hvarföre jag förekom
henne med dessa ord:

»Jag är lika villig som skyldig att uppfylla herr
brukspatronens önskan.»

»Åh, jag ber tusen gånger, så var ej min mening»!

Men oaktadt dessa ord behöfdes ej mycken skarpsynthet
för att se, det frun endast handlat på hans
befallning, jag
kunde derföre ej låta bli att ställa mitt svar till
honom, för att låta honom förstå, att jag begrep
sammanhanget.

Hvad jag ock kände i luften var, att denna läsning
var något, som han fordrade af den lönade guvernanten,
fastän han ville så grannlaga som möjligt underrätta
mig derom och derföre lät sin fru föra ordet, på det
att hans fordran mera måtte likna en vänlig anmodan.

Mina känslor voro ej af angenämaste slaget; men
derpå var nu ej tid att tänka. Jag tog boken, såg på
titelbladet och förskräcktes öfver dess långsläpiga,
högtrafvande namn, men sade högt:

»Önskar herrskapet, att jag börjar genast?»

»Jag tackar; om fröken så behagar, blifva vi alla
mycket förbundna,» svarade herr Qvist d. ä. med en
storartad bugning.

Huru obehagliga äro ej artiga ord, då de ej ha mera
mening än dessa!

Jag började läsningen, rädd att ej kunna göra det så,
som mina åhörare väntade. Ej ett ljud hördes, och
jag skulle trott mig ensam, om jag ej midt framför
mig sett brukspatron Qvist, högtidlig och rak som
alltid, samt erfarit en pinsam, tryckande känsla af
att allas ögon voro riktade på mig.

Då jag ändtligen hunnit igenom de tvenne första
kapitlen, reste sig brukspatronen och sade bugande:

»Nu får jag förbindligast tacka för det nöje, fröken
beredt oss,» hvilket betydde detsamma som: nu är det
nog för i dag.

Sanningen att säga tror jag ej, att läsningen det
ringaste intresserat någon af åhörarne, men patronen
hade fått i sitt hufvud, att det var comme il faut,
och derföre måste det ske.

Hortense förtrodde mig en gång längre fram på
sommaren, att en af de andra guvernanterna plägade
kalla salongen för: »Iskällaren», hvilket jag fann
ganska träffande, ty den var en ypperlig afkylare
för lifliga känslor och svallande ungdomsblod.

Under det vi med allvar och flit skötte våra studier,
förflöt tiden hastigt nog. Ett af Hortenses och mina
största nöjen var att ströfva omkring i den herrliga
naturen eller att sjunka ned i den mjuka, svällande
mossan, njutande af det storartade sceneri, som tedde
sig för våra förtjusta blickar. Ljufligt och skönt
var det att sitta så och lyssna till fåglarnas sång,
hvilka än på lätta vingar svingade sig mot höjden
jublande Skaparens lof och än qvittrade i trädens
grenar om solljus och kärlek. I sådana stunder
glömmer man allt jordens ve och föres med i naturens
jubelsånger allt närmare och närmare ett oändligt,
anadt, men aldrig fullt förnimbart högre. För mig
låg en tröstande känsla uti att känna mitt eget
intet bredvid det stora, fulländade hela, och dessa
stunder qvarlemnade ett ljuft intryck af frid, som
förlänade mig mera styrka att omsorgsfullt utföra
hvardagslifvets åligganden.

Under dessa utflygter, då Hortenses sinne uppmjukades
genom de mäktiga intrycken utifrån, sökte jag genom
milda och allvarliga föreställningar förmå henne att
mera än förr lägga sin fars önskningar på minnet,
såsom för henne gällande lagar, hvilka gladt och
otvunget borde efterföljas, och då hon riktigt fått
sin pligt i sigte, sökte hon ifrigt att uppfylla
densamma. Stackars barn, hon rönte just ej någon
uppmuntran för all den möda hon gjorde sig att ej
misshaga honom, han var stel och kall som alltid, och
jag visste knappt, om han ens märkte hennes försök att
lägga band på sitt lifliga lynne och ej öfverskrida
den trånga gräns, han utstakat för det passande.

Från tant Hjelm hade jag ofta bref. Hon beklagade
sig öfver min envishet att rymma från henne; Svens
återkomst hade blifvit fördröjd ända till Juli och
hon hade varit så ensam. Hon bad mig oupphörligt att
återkomma och sade bland annat på ett ställe:

»Då Sven frågade efter dig och jag berättade,
att du öfvergifvit mig för Vermlands skogar, sade
han: 'Jag beklagar dig, mamma, som gått miste om
hennes sällskap; men jag förstår och högaktar hennes
handlingssätt. Så skulle hvarje qvinna med sjelfkänsla
handlat i hennes ställe. Men kanske
hon kunde förmås att återvända, om hon visste, huru
angenämt hennes sällskap vore för oss båda.'»

Af dessa ord förstod jag klart, att Sven anade
hufvudorsaken till min flykt, och jag kunde på
grund af dem hoppas att han förlåtit de ord jag af
öfverilning uttalade den minnesvärda balaftonen.

Men återvända kunde jag ej ännu, jag hade förbundit
mig att stanna vid Bergforssa ett år, ty då skulle
flickornas uppfostran vara afslutad. Men sedan --
kunde jag kanhända återvända till tant, ty att
hon uppriktigt önskade detta, derom var jag nu
öfvertygad. Huru glad jag nu kände mig, sedan
den stora bördan, tron på Svens förakt, blifvit
lyft från mitt sinne. Mitt intresse för lifvet och
mina sysselsättningar ökades i följd deraf, ehuru
jag numera aldrig hängaf mig åt några dåraktiga
illusioner om hvad jag kunde blifva för honom, den
i alla vexlingar lika högt älskade.

Tvärtom var jag beredd att få höra honom förlofvad
med någon bättre och värdigare än jag; min varmaste
lyckönskan hade jag i beredskap för honom och henne,
som skulle skapa hans lycka.

Men tiden gick, och det blef höst; och hösten gick,
och vintern kom. Vid jultiden, innan ferierna
började, undergingo mina elever examen i närvaro
af hela familjen; jag bäfvade allt för utgången,
men det hela gick bättre än jag vågat hoppas,
och min belöning blef en storartad tacksägelse af
brukspatronen och en enklare, men vida välkomnare
af hans fru. Julaftonen var för mig en sorglig dag
genom den lifliga påminnelse den medförde om forna
julaftnar, tillbringade i ett godt och gladt hem
vid en älskad faders och moders sida. Från tant
Hjelm anlände dock ett vänligt bref jemte flere små
julgåfvor. Styrkt och uppmuntrad genom den ömma omsorg
om mitt välbefinnande, som hennes ord uttryckte,
gick jag ned för att tillbringa aftonen tillsammans
med familjen. Oaktadt Adolf Qvists bemödanden rådde
den mest bundna och stela sinnesstämning, ända till
dess julklapparna syntes; de lades högtidligt och
stilla framför honom, för att genom honom tillställas
sina emottagare. Derigenom blef han för en stund den
förnämste personen och lyckades ändtligen genom sina
muntra infall förjaga den herrskande högtidligheten,
så att jag till och med ett par gånger beträdde
herr Henning med att skratta. De paketer, som buro
min adress, innehöllo till min ledsnad rätt dyrbara
presenter, och att i nog värdiga ordalag tacka derför,
var ej så lätt.

Då de första helgdagarna voro förlidna, berättade mig
Hortense, att den vanliga julbjudningen vid Bergforssa
tillstundade, och ganska storartade förberedelser
gjordes dertill. Bredvid stora salen inrättades tvenne
rum till buffeter. Växter togos upp från orangeriet
och placerades så, att de med enbuskar till bakgrund
bildade små bersåer, der näpna trädgårdsstolar och små
soffor inbjödo till hvila, under det man läskade sig
med allehanda förfriskningar. Då den stora dagen kom,
var allt i behörig ordning och anordningarna i sanning
lyckade. De flesta af gästerna hade jag sett förut;
men huru beskrifva rnin förvåning, då, tillsammans
med baron Adelcronas, grefve S. inträdde. Så snart
han helsat på värd och värdinna, började han helt
ogeneradt granska sällskapet, och då hans blick
slutligen föll på mig, blef han synbarligen förvånad,
uppsökte genast brukspatron Qvist och talade rätt
ifrigt med honom en lång stund. Förmodligen blef
han under detta samtal upplyst om min ställning der
i huset, ty då ödet längre fram på aftonen förde
honom i min väg, böjde han så förnämt som möjligt
sin aristokratiska nacke. Men oaktadt hans godhet
att känna igen mig under nuvarande förhållanden,
blef jag ej till den grad uppfylld af tacksamhet, att
jag gjorde min bugning för honom djupare, än fordom
den rika arftagerskan, som var föremål för hans
uppmärksamhet. Hans åsyn erinrade mig dessutom lifligt
om orsaken till min mors sjukdom och död, icke som
skulle han ha någon del deri, utan blott emedan han
varit tillställare af det olyckliga segelpartiet. Att
han nu uppträdde här, kom sig deraf, att han var nära
slägt med baron Adelcronas och hos dem tillbringade
julen. Då jag en tid derefter träffade honom hos major
Rahms, på en större middag, behagade han tilltala
mig med ett nådigt smålöje. Hans ord voro dessa:

»Nå, hur finner lilla fröken sig här på orten?»

»Jag tackar, hittills har jag funnit mig rätt väl.»

»Men nog är det ombyte för en med nöjen och
förströelser bortskämd stockholmsdam!»

»Ja, ett ganska intressant ombyte, ty det sätter mig
i stånd att mera studera de menskliga karaktererna,»
svarade jag, ty jag insåg, att det ombyte,
han egentligen åsyftade, var förändringen i min
lefnadsställning, och tagande den äldsta sonens arm,
hvilken anhöll att få föra mig till bordet, lemnade
jag grefven. Jag träffade honom flere gånger, innan
han lemnade orten, men han hedrade mig ej vidare med
något samtal.

På nyåret återtogo vi våra studier och skötte dem
med allvar, ty det var brukspatronens mening att
flickorna skulle upphöra dermed i Maj och derföre
måste den sista tiden väl användas.

Tant Hjelm hade nu ändtligen förmått mig lofva
att återvända till henne, och derföre motsåg jag
med glädje vårens annalkande. I sitt senaste bref
underrättade hon mig, att Sven blifvit utnämd till
docent vid Upsala akademi och derföre ofördröjligen
skulle ditflytta, så att ju förr jag kom, »för att
trösta» henne öfver hennes förlust, desto bättre.

Då tiden nalkades för min flyttning från Bergforssa,
inträdde brukspatronen en dag uti läsrummet. Sedan
han hört på läsningen en stund, sade han:

»Jag skulle önska att enskildt få samtala med fröken
Rosenstjerna, såvida ej fröken finner min anhållan
oläglig just nu?»

»Nej, för ingen del, om brukspatron behagar stiga
in i mitt rum,» svarade jag, och öppnade dörren,
inom mig undrande, hvad som komma skulle. Efter några
preludier började han:

»Jag inser visserligen, att mina döttrar ännu ha
oändligt mycket att lära af fröken Rosenstjerna; men
som de nu uppnått den ålder, då flickornas uppfostran
vanligen afslutas, anser jag, att de hädanefter böra
lära af fröken, endast genom det goda exempel, jag
hoppas fröken vill för dem fortfarande utgöra.»

Här tystnade han, men fortsatte snart åter:

»Jag har nemligen ett förslag att göra, hvilket det
vore mig kärt, om fröken antog. Min äldste son är
nu gammal nog för att ingå ett passande giftermål,
och som fröken innehar alla de egenskaper, hvilka jag
fordrar hos hans blifvande hustru, frågar jag härmed,
om fröken vill bli min sons maka?»

Min förvåning kan jag ej beskrifva. Nog hade jag
förstått, att jag hos brukspatron Qvist stod temligen
i ynnest; men om ett dylikt förslag hade jag aldrig
drömt.

Hans oupphörliga jag och att han tycktes tala
mera å egna, än å sonens vägnar föreföll mig bra
besynnerligt, och med den kännedom jag hade om hans
karakter, misstänkte jag, att han gjort detta sonen
oåtspord.

»Jag fordrar ej,» återtog han, »ett bestämdt svar
genast, utan är villig att emottaga detsamma, då
fröken hunnit besluta härom.»

Derpå reste han sig, bugade artigt vid dörren
och gick.

Mitt svar var detsamma nu, som det skulle förblifva,
och jag kunde gerna gifvit honom det genast, men jag
var betagen af en sådan häpnad, att jag ej kom mig
för dermed, innan han aflägsnat sig.

Vid middagen styrktes jag i min förmodan att unga
herr Qvist var alldeles okunnig om sin fars planer,
ty han var sig fullkomligt lik, han talade till och
med mer än vanligt, såg ej besvärad eller brydd ut
och ställde en gång sina ord till mig, något som ej
hände alla dagar.

Brukspatronen blef ganska stött öfver mitt afslående
svar, ehuru han hvarken då eller sedan felade i sin
vanliga artighet. Att skiljas vid Hortense var det
svåraste i hela min flyttning; hennes sorg var både
uppriktig och djup, men vi
lofvade hvarandra flitig brefvexling, och så skildes
jag från detta hem, som ej egentligen varit något
hem, hvarken för mig eller den familj, hvars boning
det utgjorde.

*

Den glädje, jag kände, då jag återsåg Mälarstaden,
kan jag ej beskrifva. Mitt hjerta slog hårdare och
mitt bröst vidgades vid den herrliga syn, som inloppet
erbjöd. Solen sänkte sig ned emot vester, med sina
sista strålar förgyllande konungaborgen, der den låg
i majestätiskt lugn, beherrskande stad och nejd. De
yppigt grönskande stränderna hade nyss tagit på sig
sin sommarskrud, öfverallt framtittade små villor,
den ena täckare än den andra, speglande sina fagra
anleten i den klara vattenytan och befolkade af idel
utvandrare från stadslifvets qvalm och buller, hvilka
på så sätt bringade naturen och sommaren sin hyllning.

Men ångbåten kom allt närmare och närmare, och
ändtligen hade den uppnått sitt mål: en landningsplats
vid Riddarholmen. Kajen hvimlade af menniskor och
åkdon, jag spanade, sökte och -- fann: der stod ju
tant Hjelm och vid hennes sida -- Sven.

Jag nästan förlamades af de tusen olika intryck,
som flögo emot mig: der stod han, föremålet för
mina innersta tankar och känslor, han stod der
lifslefvande och främmande! Med hans bild var jag ju
förtrogen, honom hade jag förvarat i min hemligaste
hjertekammare; hvi var jag nu bäfvande och försagd?

De varseblefvo mig ej genast, så att jag fick tid att
hemta mig från min öfverraskning; jag hade nemligen
trott, att Sven var i Upsala ännu. Då jag kom närmare
landgången upptäckte Sven mig, helsade och visade
tant min plats. Ändtligen blef trängseln mindre
svår, Sven mötte mig på halfva vägen, tog min hand
och sade sitt: »välkommen» på ett sätt, som kom mitt
hjerta att spritta till af fröjd, så mycken allvarlig
hjertlighet låg i hans stämma. Nu kom tant emot mig,
slöt mig i sina armar och hviskade:

»Så har jag då ändtligen fått dig åter, du kära barn!»

Huru mildt och kärleksfullt hennes ord ljödo, och huru
god och vänlig såg hon ej ut! Det föreföll mig som en
uppfriskande dagg hade fallit: jag hade ej på lång
tid hört eller känt något dylikt, ty vid Bergforssa
slösades ej med ömhetsbetygelser.

Då vi framkommit till tants hem, blef jag ännu en gång
hjertligt välkomnad både af henne och Sven. Allt var
så ljufligt och lugnt, att min själ sakta vaggades
till ro, och under angenämt samtal tillbringades det
återstående af aftonen.

Efter en god och upplifvande sömn vaknade jag nästa
morgon glad och lätt om hjertat, ty jag fann af Svens
uppförande, att han ej ville minnas de orättvisa
beskyllningar, jag i ett uppretadt och besinningslöst
ögonblick slungat mot honom, derföre lyste solen mer
klart, himlen var blåare och lifvet herrligare denna
dag än det på länge varit. Hvilken skön sommar jag
skulle få tillbringa i mina käraste vänners sällskap;
ty Sven var kommen för att öfver sommaren stanna hos
tant på det vackra landtställe, dit hon skulle flytta
om några dagar.

Då jag kom ut i salongen, fanns der ännu ingen,
hvarföre jag en stund roade mig med att betrakta alla
de konstsaker, som tant der förvarade, men innan jag
hunnit genomse allt, hörde jag steg närma sig. Jag
kände gången, jag visste, att det var Sven. Han blef
öfverraskad att finna mig vaken »så tidigt»; men jag
sade honom, att jag nu lärt mig mycket nytt och att
detta var en del deraf.

»Ja, du ser verkligen bra förändrad ut också, jag är
frestad att tro, det sömn och föda blifvit likgiltiga
saker för dig.»

»Åhnej,» svarade jag leende, »du skall nog finna
mig tillräckligt materialistisk, men du vet nog, att
'menniskan lefver icke af bröd allenast'.»

Här kom   tant,  och uppfångande ordet bröd, sade hon:

»Jaså, mitt herrskap, ni ha valt ett mycket prosaiskt
samtalsämne, men prosan tränger sig nog på en i det 
verkliga lifvet, derföre tror jag vi nu gå till
frukostbordet. Sedan kunna vi ju företaga en liten
utfart till vårt sommarresidens, jag har åtskilligt
att anordna der till vår utflyttning. Men kanske ni
ej ha lust dertill?»

»Jo, snälla tant, för mig skall det bli ett verkligt
nöje i detta väder och i denna herrliga natur!»

»Ja, då måste jag,» sade Sven, »mot min vilja
öfverlemna damerna åt sitt eget beskydd, ty på
förmiddagen är jag upptagen.»

»Nu sticker den manliga egenkärleken fram,» inföll
tant, »herrarnas svaga sida är ofta att tro sig
oumbärliga, men, Signe, nu skola vi visa, att vi
förmå mycket på egen hand.»

»Jag vågar ödmjukast anhålla,» sade Sven skrattande,
»att ej bli för hårdt straffad för den synd, som anses
vidlåda mitt slägte, och med för hårdt straff menar
jag: förlusten af ert sällskap på teatern i afton.»

»Det kommer an på, hvad du har att bjuda i den vägen,
vi nöja oss ej med hvad som helst,» sade tant,
antagande domaremin.

»'Jane Eyre'   med fru Hvasser i titelrolen.»

»Är han värdig absolution på sådana vilkor?» frågade
tant, vändande sig till mig.

»Qvinnans makt ligger ju i hennes mildhet, och det är
ädelt att låta nåd gå för rätt,» sade jag skämtsamt.

»Ditt förslag antages alltså af vår godhet,» afgjorde
tant. Sven steg upp, bugade sig och uttryckte sin
djupa tacksamhet.

Tant och jag företogo vår lilla utfart och njöto
deraf så, som man njuter af sol, himmel, luft och
natur på en klar sommardag. Vid hemkomsten mottog
oss Sven med loford öfver vår punktlighet, hvarvid
tant smålog på ett besynnerligt sätt, men orsaken
dertill kunde jag ej utgissa.

Denna afton var i sanning förtjusande!

Med tant på min ena sida och Sven på den andra
samt Rochester och Jane Eyre på scenen kunde jag ej
bättre önska. Jag njöt också i fulla drag och följde
med spänd uppmärksamhet styckets gång; hjelten och
hjeltinnau hade alltid väckt mina varmaste sympatier,
jag hade lidit och fröjdats med dem, och nu uppträdde
de för min lekamliga syn ånyo utkämpande sina strider
och slutligen vinnande seger öfver olyckan. Ej
under då, att jag med lifligaste intresse följde
vexlingarna i deras öden. Den natten utgjorde de ock
hufvudfigurerna i mina drömmar, fastän jag på ett
besynnerligt sätt förvexlade mig sjelf med Jane Eyre.

Följande vecka egnades åt flyttningsbestyren, och då
de besvärligheterna voro väl öfverståndna, njöto vi
med lust och glädje af landtlifvets behag. Sven var
sysselsatt med att ordna sina reseminnen, hvilka han
ämnade utgifva såsom bok, och då vädret var lugnt
och vackert sutto vi tillsammans på verandan, han
skrifvande och tant och jag med våra handarbeten. Ofta
företogo vi skogspromenader och då tant understundom
ej orkade följa oss, hvilade hon på någon vacker
plats, under det vi ströfvade omkring i närheten.

På detta sätt förflöt tiden fort och angenämt,
och innan jag visste ordet af, var den 20 Juli,
min födelsedag, inne.

Då jag på morgonen kom ut i salen, väntade tant
och Sven mig redan der tillika med ett bokstafligen
blomsterhöljdt kaffebord, på hvilket flere paketer
lågo uppstaplade kring min kopp. Förlägen öfver
allt detta stannade jag tvekande och förstummad i
dörren, men tant kom genast emot mig och sade i sin
vänligaste ton:

»God morgon, min kära flicka! Min bästa lyckönskan
för dig på denna dag, och måtte du få upplefva mången
glad och lycklig 20 Juli!» Här fäste någonting på
bordet tants uppmärksamhet, så att hon vände sig
dit och började arrangera kopparna på annat sätt,
lemnande mig på halfva
golfvet, icke rätt vetande hur jag   skulle   ha   det,   men
då fattade Sven min hand och sade   med låg, vibrerande 
stämma:

»Måtte   lilla   kusin   hädanefter bli   
så  lycklig, som jag önskar!»

Aldrig hade orden »lilla kusin» klingat så ljufligt
i mitt öra   som   nu,  men  de  sades ock med ett
uttryck, som ofrivilligt förde mig in i ett solbegjutet, underskönt
landskap, befolkadt af idel feer; och hvad mera var,
jag kände en lätt tryckning af hans läppar på min
hand, som ännu hvilade i hans.

Härigenom försattes jag i en ohjelpligt förvirrad
sinnesstämning, som räckte hela frukosten, så att
jag hade blott halft medvetande om hvartill de saker
voro användbara, hvilka lågo invirade i omslag med
utanskrift till mig.

Förmiddagen tillbringade vi arbetande på verandan,
som vanligt, men då tant på eftermiddagen drog sig
tillbaka till sitt rum, öfverföll mig en sådan plågsam
känsla af förlägenhet och oro i Svens sällskap, att
jag reste mig för att gå in i lilla blomsterrummet
och lugna mig med en bok, men min afsigt blef
förekommen, ty Sven sade:

»Hvarthän, Signe? Om du går, så låt mig följa dig,
jag har något att säga dig.»

Mitt hjerta hoppade till och sände en varm ström
till mina kinder. Småleende sade Sven endast: »Kom!»
i det han lade min arm inom sin och förde mig med sig.

Vi befunno oss båda nästa ögonblick sittande i
den lilla soffan i blomsterrummet, jag vet knappt
huru. Sven teg en stund, men sade slutligen med
sakta röst:

»Hyser du ännu misstroende mot mig, Signe?»

Jag svarade ej.

»Se på mig och säg, att du ej gör det!»

Jag försökte att se upp och hviskade:

»Jag har aldrig misstrott dig!»

»Låt det då vara slut på allt grymt missförstånd,
som skilt oss åt, och ge mig den ljufva rättigheten
att kalla dig min!»

Tala nu var omöjligt, men jag såg upp med en
bifallande och öfverlåtande blick och såsom sådan blef
den ock tolkad, ty i nästa sekund slöts jag till hans
trofasta bröst och hörde honom hviska:

»Min Signe!   Min högtälskade!   Min brud!»

Vi voro båda för djupt gripna för att kunna
tala. Under stilla fröjd lutade jag mitt hufvud mot
hans skuldra och kände med ljuf tillförsigt, att jag
nu nått en hamn, ett skydd, ett försvar mot verldens
stormar; ja -- om de än kommo, var jag ju stark och
modig, ty jag fick bära dem tillsammans med honom,
min ungdomsälskade, min make.

Då vi återfått vår talförmåga, sade Sven:

»Säg mig nu, Signe, hvad som fick makt med dig den
der aftonen, då du behandlade mig så stolt!»

Och jag berättade honom hela sammanhanget, huru
jag fått höra de ord, som så sårade min fåfänga,
att jag kunde till den grad glömma mig och föra ett
sådant språk till honom, som jag redan då älskade
med hela min själs glöd, och hvilket bittert lidande
den tanken, att jag förspillt hans aktning, vållat
mig, och huru dessa ord varit förnämsta orsaken till
min »flykt» från tant före hans hemkomst. En öm och
uppmärksam åhörare hade jag, fastän han stundom log
och kallade mig barnslig, och då jag talade om min
förtviflan, öfver att så lättsinnigt ha förspillt
hans aktning, sökte han till och med, enligt sin
nyvunna makt, att tysta mig.

I utbyte förtrodde han mig, att han haft mig kär
från första stunden, att hans kärlek snarare till-
än aftagit efter de häftiga ord, jag yttrade, och
att all hans reslust försvunnit vid afskedsbesöket
hos oss, »ty ordet farväl var ett hårdt ord».

Huru ljuft var det ej att få med kärlekens hela
förtroende trygga sig till det älskade föremålet! Jag
afundsvärda, det var nu min sälla lott! Glömska
af tiden sutto vi så, hand i hand, sida vid sida,
till dess tants röst utanföre väckte oss till
besinning af tid och rum. Jag reste mig häpen, full
af förvirring och blickade bönfallande på Sven; han
log sitt vackraste leende, slog armen om mitt lif,
kysste mig på pannan och sade:

»Mod nu, Signe min!»

Derpå läste han upp dörren och förde mig genom salen
ut på verandan, der vi funno tant. Då hon varseblef
oss komma så, arm i arm, reste hon sig och kom emot
oss. Till svar på Svens ord: »Se här, moder, min
trolofvade!» sade hon:
»Välkommen som dotter i mina armar, detta har jag
länge önskat och hoppats!»

Och delande sin omfamning åt oss båda tillade hon
med djup rörelse:

»Mitt fullaste bifall och min bästa välsignelse
skänker jag er!»

Denna afton talades föga i vår lilla krets; men jag
tror ej, att någon af oss kände ledsnadens gnagande
tand. Sven och jag sutto tillsammans och njöto af det
närvarandes stilla lycka, betraktande den herrliga
naturen omkring oss, och tant gjorde likaså, hållande
en bok i handen.

Följande dag for Sven in till Stockholm i ett vigtigt
ärende, det var nemligen att skaffa ringar såsom
det yttre tecknet af vårt förbund, ty vi ämnade ej
dölja vår lycka för verlden. Då han återkom, satt
jag i samma lilla rum som dagen förut, försjunken i
glada betraktelser vid jemförelsen af hvad mitt lif
för sex månader sedan varit och hvad det nu var. Jag
hade nyss bedt en bön till all god gåfvas gifvare för
honom, som egde mitt hjerta och min tro, och var nu
lugn och färdig att binda och blifva bunden med den
gyllene bojan.

Då hördes välkända steg, det var Sven. Jag gick honom
till mötes, han helsade mig kärleksfullt, drog mig
ned på soffan bredvid sig och sade allvarligt:

»Här, Signe min, medför jag trohetssymbolerna;
men innan vi utbyta dem, så säg mig ännu en gång,
att det blir dig sällt att bära din boja!»

»Ja, Sven, deri ligger min högsta jordiska lycka!»

»I den Högstes namn då, måtte detta steg lända dig
till lycka och glädje,» sade Sven med rörd stämma,
i det han fäste ringen på min hand.

Under sällhetstårar sköt jag trohetstecknet på hans
hand, hvarvid Sven sade, slutande mig i sina armar:

»Så tillhöra vi hvarandra i lifvet och döden!»

Det första samtalsämne, som Sven sedan bragte å bane,
var om vårt bröllop, som han nödvändigt ville ha
bestämdt till hösten för att slippa ensam återvända
till Upsala.

Jag gjorde i förstone några invändningar, men det
halp ej, och innan kort hade min nye, och som jag
fruktar despotiske herrskare aftvungit mig bifall
till hans begäran.

*

I September firades vårt bröllop i Solna
kyrka. Hortense Qvist var en af mina tärnor. Till min
stora glädje tillät brukspatronen sina båda döttrar
att komma och de njöto af sin utflygt af hjertans
grund. Andra dagen foro Sven och jag till Upsala,
der vi nu äro bosatta i ett litet nätt hus med stor
trädgård, det hela mera liknande land än stad.

Tant Hjelm tröttnade snart vid sin ensamhet, så att
hon omkring ett år efter vårt giftermål lät öfvertala
sig att flytta hit.

Vintrarna tillbringar hon hos oss och sommartiden
vistas hon hos Gurli och hennes man, hvilka bo en
knapp mil från Upsala. Sålunda fortfar hon att vara
en välsignelse för vår familjekrets; måtte vi länge
få behålla henne hos oss!

Och min egen lycka är i ständig tillväxt. Det
säges ofta att åren försvaga kärleken; men jag har
tvärtom fått en motsatt erfarenhet; ty jag känner
mig dagligen innerligare förenad med min man. Det
minsta, jag kan säga till hans beröm, är, att han
är den bäste och ädlaste ibland männer, också förgår
ingen dag, utan att jag tackar Gud för all den lycka,
Han tilldelat mig.


Ett fiskläge i Skåne,

skildradt af en student i bref till en kamrat under sommarferierna.

Broder Måns! Se'n du rest bort och flera, 
Trifdes jag i Lund på intet vis. 
Folkets lif jag ville nu studera,
Blommans blad och fjärilens kurtis. 
Hafvets helsokraft jag ville prisa: 
Hän jag for till Skånes östra kust. 
Vill du lyssna på en strandmans visa? 
Vågen lockar mig att sjunga just.

Först på tåget med den stora hopen 
Reste jag och fick uti kupén 
Än mot korgarna och än mot stopen
Pröfva vigheten af mina ben, 
Derpå famnar mig en ljuflig emma, 
Som till rapphöns-arten räknas plär:
Dam, begrafvet nyss i böcker hemma, 
Gick igen som landsvägs-spöke här.

Se'n han aflagt sina gyllne kläder, 
Aftonhimmelen -- men icke jag, 
Satt jag gladligen bland Kåbaks fäder. 
»Kåbak?» -- frågas -- »hvad är det för slag?»
Vandringsman! eho du månde vara, 
Än så fjerran skild från denna hamn, 
Du som älskar sillen, du kan svara:
»Kåbak är ett oförgätligt namn!»

Kåbaks läge i sitt yttre röjer 
Ingen äflan efter verldens prål: 
Öfver hafvet det sig föga höjer, 
För Neptuni plumpa skämt ett mål. 
Blott med möda kan det motstå trycket 
Af hans treudd, när på all sin fisk
Han om hösten sig en tår för mycket 
Fått från molnens stora krögardisk.

Kåbaks gator vill jag stort ej klandra, 
Fast i gruset djupt på dem man går. 
»Vi ju alla här i gruset vandra» : 
Detta talesätt jag nu förstår. 
Kåbaks torg, för öfrigt skildt från flärdcn, 
Dock ett silfverskimmer stundom bär. 
Detta silfver väcker ej hos verlden 
Afund alls, ty det blott fiskfjäll är.

Hamnen sluter sig till torget nära, 
Den förvarar Kåbaks bästa skatt. 
Der står fiskaren i all sin ära,
Bred och säker liksom Väderhatt. 
Der af master sig en småskog reser: 
Hela hushåll tyckas rätt och slätt 
Bo på båtar, såsom bland kineser 
Seden är, om jag mins Palmblad rätt.

Här jag lefver nu, min käre broder, 
Helt idylliskt, kan du väl förstå, 
Super hafsluft in i stora floder,
Med en sill till tilltugg då och då, 
Sofver sött på den, af tid ej bunden 
Och af rum ej heller: fri jag är, 
Kastar mig i sjön som skepparhunden 
Och står upp »som liljan ren och skär».

Skall jag dig med en beskrifning hugna 
Öfver kusten? Den är gul och blå. 
Längst i fjerran ses det mångbesjungna
Blekings stränder, i behag som få. 
Som en siare kan långt framför sig 
Nu man se, ty hafvets fält är fritt 
Här och der en liten farkost rör sig,
Med sitt segel, glänsande i hvitt.
Kåbaks nejder nu vi genomlete, 
Se'n till sjön vi återgå med fog: 
Min pegas behöfver litet bete 
I det gröna, han fått vatten nog. 
Herrlig ängen står och frodig hagen, 
Väl beskyddad af en gärdesgård, 
Liksom bonden af den svenska lagen: 
Allt på välstånd tyder hän och vård.

Högt »Stenshufvud» lyfter upp sin hjessa, 
Skada blott att det tonsur sig fått: 
Trän väl berget äfven har, men dessa 
På dess sluttningar sig fästat blott. 
Alla kustbor med beundran skåda 
Upp till detta som en ung student 
Till parnassen: att man ock från båda 
Glada vyer får i stort, är kändt.

Med förlof vi nu »åt skogen draga»: 
Aspen susar der emot oss blid. 
Skäl det är att i dess dunkel taga
Sig en vandring, medan än är tid. 
Inom kort man tänker ned den hugga, 
För att svafvelstickor deraf få: 
Skönt är ljuset väl, men trädens skugga 
Jag om sommarn föredrar ändå.

Här fås fjärilar, båd' små och stora, 
Och på nålar sitta de som du 
I tentamen snart.    Här fins en Flora, 
Rik men svårskött som trots någon fru. 
Här min hjerna sig en slipsten funnit 
I ett forntids-monument af sten; 
Dess figurer jag dock än ej hunnit 
Tyda ut, hur det kan lyckas se'n.

Menskor lära de väl föreställa, 
Fast med lykta, man dem söka skall, 
Lik Diogenes.    (Han kan visst gälla 
Än som förebild i många fall. Ett sådant monument finnes
verkligen vid ett fiskläge i Skåne, det
s. k. Kiviksmonumentet. Figurerna på detsamma äro
dock numera till stor del utplånade, och vill man
närmare beskåda minnesmärket, nedsänkt i jorden
som det är och öfvertäckt af et halmtak, måste man
bokstafligen använda ljus och lykta.
Tänk om Oden här sin landning gjorde? 
O, hvad klassisk mark med Birkas slägt! 
Jag en jordklimp taga med mig borde
Till min hemort: der gör den effekt.

Minnesmärken finnas här i massa: 
Bautastenar ser man grupp vid grupp, 
Klubbor väldiga och flintor hvassa,
Med de voro förr än krut fanns upp. 
»Äldre kyrkan är än syndafloden», 
Och i koret sedan fordom än 
Helge Olof står och hotar Oden 
Med en silfveryxa: rör ej den! Sankt Olofs kyrka ligger ett par mil från kusten,
så att här är en licentia poetica använd.

Af en kåpa finnes här ett slitet 
Gammalt skynke, men att laga det 
Socknen nu just ej har lust: för litet
Lin den eger: det går åt till nät. 
Och med näten ha vi hafvet åter 
Med dess fiskare och med dess tång,
Med dess eolsharpa: denna låter 
Mera högstämd än min Kåbaks-sång.

När som Eolus  släppt ut ur säcken 
Sina vindar, östan då helt piggt 
Hän till Kåbak ofta far på fläcken,
Ty det ligger inom hans distrikt.
Han på »sferernas musik» förstår sig, 
Och den söker han att återge: 
Kåbaks flotta små balletter får sig
Vid hans kända toner ett tu tre.

Skall jag dig en storm på hafvet måla 
Här i stort, att Marcus Larsson må 
Strykas ned? Nej, han må gerna stråla, 
Jag mig nöjer med konturer små. 
Han orkaner valt, jag östanvindar, 
Barkskepp han, jag segelbåtar blott; 
Och för sällskaps skull kring dem jag lindar
Strax en krans med fiskar: -- sillen gått.

Ålen gripes som en tjuf om natten 
I sin kula som den hale bör. 
(Mången fiskar i polisens vatten 
Mindre väl än man i Kåbaks gör.) 
Flundran, sjöns aristokrat, blott egnar 
Högern öga, venstern sky hon vill. Flundrans ensidiga blick är så olik din, bror Måns!
Liksom skepparen å talets vägnar 
Hon å kroppens skär på bredden till.

Ej på torsk man nu sin tid förspille; 
Sommarferier som jag han har. 
Han på smak har brist och jag på snille 
Nu i hettan, som förstör en hvar. 
Laxen glades åt sin framtids ära, 
Skapt att uppåt gå på lifvets elf. 
Löjan, tobisen och »sådant dera» 
Till hans reskost vill jag afstå sjelf.

Orm ej hafsfrun närt vid eget sköte, 
Intet sjötroll grumlar Kåbaks vik. 
Ljustra det, om det i vägen flöte, 
Skulle fiskarn nog, Sankt Göran lik. 
Han med jättevågor vet att strida, 
Stark och oförskräckt och lefnadsfrisk, 
Om det gäller, vet han allt att lida,
För att målet nå -- det heter fisk.

När i hamn han lemna får sitt roder,
Länge nog åt vågen anbefalld,
Är han våt, som om i molnens floder
Nyss han vadat med en gråtmild skald.
Stundom offrar han åt sjön sin sista
Egendom, sin kära segelbåt.
Stundom åter ... -- Nej, nu ord mig brista.
Om jag skämtat något fritt, förlåt!

Fiskarn sjelf uti det längsta skämtar, 
Visst han smittat mig i detta fall, 
Men när nöden i min närhet flämtar, 
Skämtets ande från mig vika skall. 
Lifvets allvar här oss möter. -- Vörda 
Sorg och nöd, men vörda ock, min vän, 
Kärleken, som lyfter sorgens börda 
Bort från likars bröst! -- Här lefver den.

Här man bistår städs hvarann som bröder. 
Menskovän, se här din mönsterstat! 
Under tröjan hjerta fins som blöder, 
Nästans nöd det aldrig än förgat. -- 
Dock ej Kåbaks vana nejd allenast 
Den betryckte egnar tröstens gärd: 
Sympatier visas honom genast 
Fjerran från, och han är dessa värd.

Heder åt ett sådant folk som detta! 
Lås knappt fordras för en dörr hos dem. 
Elementerna allena sätta 
Lätt i oro deras hus och hem. 
Glad är fiskaren jemväl och nyter: 
Ja, mot flegman här i Skåne svär
Sjömanslynnet och sig lifligt bryter, 
Liksom vågen gör mot strandens skär.

Nej, nu bryter sig den stygga vågen, 
Så att liknelsen jag ångrar, nej! 
Nu den blifvit alltför mörk i hågen,
För att bilda fiskarns konterfej. 
Hvad den larmar utanför min ruta! 
Hvad den piskar upp sin gamla strand! 
Ja, nu tror jag det är bäst att sluta, 
Medan jag ännu fins qvar på land.

Jakob.


Strödda meddelanden.

Gestre köping. En och en half mil norr om Enköping
ligger, invid stora landsvägen, en stor by med namnet
Gestre, bestående af tio mantal rusthåll och ett
mantal skatte. Denna by har fordom varit en köping;
folksägnen gör den till och med till en i forna tider
blomstrande, stor stad. För icke längre än omkring
tjugu år sedan syntes tydligen hela torgplanen, som då
icke ännu hunnit blifva bebyggd och förändrad. Denna
plan, en stor och rymlig fyrkant, kallas fortfarande
»Gestre torg», och stenläggningen finnes ännu qvar,
ehuru jord och afskräden gömt den, så att den
nu ligger på omkring en half alns djup. Nedanför
byn ligger en stor, flack betesmark, »Gestre Löt»,
som ända in i senare tider utgjort exercisplats för
en afdelning af Vestmanlands grenadierer. Det har
således i och omkring denna by fordom varit mera lif
och rörelse än nu, och den är icke enda exemplet på,
huru städer och trafikerade orter under tidernas lopp
så småningom försvinna och nya uppstå i deras ställe
på andra orter.

Vid den tid, då Carl XI var i full fart med att
upprätta indelningsverket, säges en rik och mäktig
enkefru hafva varit ensam egarinna till Gestre med
dithörande egor. Carl XI, som, enligt hvad vi väl
veta, var en noggrann hushållare och sträckte sin
omtanke till de allra minsta detaljer, men
naturligtvis icke kunde med visshet känna hvarje
jordegendoms inom landet storlek och värde,
synnerligast som inga noggrannare kartor den
tiden funnos öfver Sveriges särskilda provinser
och egendomar -- Carl XI säges hafva skrifvit
ett bref till »frun på Gestre», med förfrågan, om
hon ensam kunde hålla en ryttare för sin egendom,
eller om hon skulle hafva hjelp dermed från en
annan ort. Frun, stött öfver konungens förmodan
att hon hade en så ringa egendom, svarade, att hon
kunde hålla icke allenast en, utan tio, om han så
behagade. Konungen tog den stolta frun på orden och
indelade Gestre i tio rusthåll, hvilken indelning
det ännu i dag bibehåller. Huru det elfte mantalet,
skattehemmanet, kommit till byn, förmäler icke sägnen,
men en egenhet är det, att alla de tio grenadiererna 
alltid burit och ännu bära namn af Gestre:
Gestrell, Gestrin, Gestlund, Gestberg, Gester, Gestlöf,
Gestblom, Gerén, Gelin, Gestholm; men soldaten för
skattehemmanet har alltid burit ett helt annat namn,
hvadan det vill synas, som om detta hemman senare
och på annat sätt kommit till byn. Af denna anekdot
ser man, huru godtycklig på månget håll indelningen
af Sveriges jord kan vara, då en så obetydlig sak,
som ett fruntimmers fåfänga att vilja synas hafva
stor egendom, kunde göra tio mantal af en lägenhet,
som egentligen icke borde vara mera än högst fem.


Logogryf.

Nu är min herrlighet och glans förbi.
I sång och sägner man mitt namn förkunnar. 
Jag fordom var en fristad, hvaruti 
Lofsånger höjdes ifrån tusen munnar. 
Allt hvad man tänkte, ädelt, stort och skönt,
Var framstäldt här för hvarje menskligt öga, 
Och månget underverk hos mig man rönt, 
Ty tviflets välde kände man da föga; 
Man trodde blott -- och derför vid min port 
Så ofta sågs på knä en sorgsen ligga
Och för de brott, de fel lian hade gjort, 
Den höge inom mig om tillgift tigga. 
Och när den mäktige ur stenhårdt bröst 
Ej lät ett svar emot den arme ljuda,
Gick han likväl sin väg med hjertats tröst, 
Att hopp och glädje sina krafter bjuda. 
Jag är försvunnen ifrån norden nu 
Och ej en sten mer efter mig man finner, 
Men hvem är jag? Ja gissa, kära du, 
Och säkert tror jag att du målet hinner. 
Likväl jag kanske dig upplysa får, 
På det du bättre gissa må min gåta, 
Att jag af tolf bokstäfver blott består, 
Och är jag dum, så får du mig förlåta. 
Hvad är väl den, som icke vill arbeta? 
Hvad är den björn, som man i ledband för? 
Ett yrfä, ack, som under dagar heta 
Dig ständigt plågar och dig ständigt stör; 
Det man bör barnen ge, då bli de snälla;
Det antal, hvartill blott ett par kan gälla; 
Ett träd som ofta invid floden står; 
Det ingen krigare väl vara får; 
En sqvallerbytta, som i lur plär tuta;
Ett instrument, som barden sjunger vid; 
Det hvarpå farligt är att olja gjuta; 
Den du ej glömma får i all din tid; 
Ett udda antal, som du bär på handen;
Hvad ingen skönhet nånsin vara kan; 
Ett träd, som växer i de södra landen 
Och vid hvars stam så mången skugga fann; 
Det hvari du visst ej bör olja spara;
Hvad du bör göra med det söndrigt är; 
En rättighet, som tillhör tuppen bara; 
Hvar den väl fins, som aldrig inne är; 
Hvad du skall göra efter det du tappat; 
Hvad ingen som mist målet göra kan; 
Hvad plagget göra kan, som du har lappat, 
Om ej för dig, så då för någon ann'; 
Hvad du bör ha, på det du ej må qväfvas; 
En tillflyktsort, dit stormarna ej nå;
Hvad blir till slut af tygerna som väfvas; 
Hvad den kan kallas, som ej alls kan gå; 
Till sist ett djur, som går på fötter fyra, 
Men ock på två, allt som det bär sig till, 
Det hoppar kring med språng så muntra, yra 
Och kan visst mycket sällan vara still, 
Det är vår stamfar, efter Darwins lära -- 
En hygglig stamfar just, uppå min ära!

-a.


Uttydningar.



Lösning  af Logogryfen i  föregående  häfte, sid. 192:   
Genast, hvaraf fås: gent,   as,   nesa, teg, ans, Gnesta, ten, sten, get,
sate, agn, nate, sent, gnat, gast,
en, Tage, steg, stag, egna, gest, Agnes, agent, neg,
gas, seg.

Lösning af Rebus i föregående häfte, sid. 192: Stortorget.

Lösning  af Bokstafsgåtan i föregående häfte,
sid.   192:   Virgilius   och   Onkel  Adam.
Orden äro: 1. Vallmo. 2. Inn. 3. Rask.
4. Göthe. 5. Igel. 6. Lärka. 7. Island. 
8. Urania. 9. Sjömalm.

Lösning af Palindromen i föregående häfte, sid. 192: Aron -- Nora.

Lösning af Charaden i föregående häfte, sid. 192: Afvig.
Teckningar och drömmar.

Af -a -g.

Ett folk som förgåtts.

Stormen susar i urskogens kronor; nere under dem är
lugn, ty ej ens vinden förmår genomtränga det tätt
sammanflätade nätet af trädstammar, af jättelika
löfverk, af krypande, klängande, upprätta, nedåt
fallande och slingrande växter af de äfventyrligaste,
liksom af de rikaste och skönaste former. Praktfull,
stor, outgrundlig står urskogen. Den synes vilja
beherrska allt, besegra allt. Och dock ligga öppna
landsträckor derinvid, der gräset gror till manshöjd,
der de fagraste blommor sända sina dofter, och der i
oräkneliga skaror vildmarkens hjordar ströfva omkring,
men der menniskofot ännu ej trampat.

Tyst, jo, der synes dock en man. Den röde
mannen smyger genom skogen. Han nedlägger ett
djur, han bär det till sin koja. Der finnas flere
kojor. Rundt omkring synas upphängda skalper af slagne
män. Dödssånger skränas, fångar dödas med långsamma
marter vid lägrets stora eld.

Men bortom skogen uppstiger röken af en annan eld. Der
hafva hvita män satt sig ned. De röde männen äro
talrika, de lura på de hvita, som jaguaren på sitt
byte. De hvite männen äro få, men de besegra dock
småningom sina röda grannar, och med sorg och vrede
i hjertat stå dessa färdiga att söka ett nytt hem
bortom den stora floden.

Redan hafva männen fattat sina vapen för att börja
vandringen, redan äro qvinnorna tungt belastade med
sina bördor, och hafva redan lyft de minsta barnen på
sina skuldror, då framträder ur skogens djup en hvit,
en ensam, obeväpnad man och han säger:

»Röde män, gren af den stora Sioux-stammen, hvarföre
viljen I öfvergifva det land, der ni funnit vildt
för eder jagt och grenar till edra hyddor. Urskogen
är vid, den har i sitt sköte jagtmarker för eder,
och fält för oss att odla. Se, I hafven sett, att vi,
ehuru få, äro starkare än I, som ären många. Stannen
i fred i edra hembygder. De hvita männen bjuda eder
att vara deras bröder, och vi vilja visa eder huru
få kunna vara starka, så att de besegra de många,
och huru få kunna vara mera värda och uträtta mera
till gagn, än många.»

Länge tvekade de röde männen, men de lyssnade dock
ändtligen till den hvites vänliga ord, och fredspipan
röktes, och tomahawken nedgräfdes slutligen.

År gingo framåt, och föga hade de röde männen
velat antaga af de hvites lärdomar. Med förakt sågo
vildmarkens barn, huru deras hvite grannar arbetade
och trälade, och de kallade dem hånande: »qvinnor».

Men den unge mannen, de hvites höfding, han som först
vågat att med förtroende, ensam och obeväpnad, nalkas
dem, han är icke mera så ung, men lika varmt är hans
hjerta för hans röde bröder. Ifrigt tar han sig an
deras sak och hans hustru går till de röde männens
qvinnor, hon lär dem mången slöjd, och att med mindre
möda än förut uträtta många göromål. Hon lyckas hos
dem införa början till ett slags åkerbruk, och männen
börja finna det godt att hafva någon föda i hemmet
äfven den dag då jagten slår felt, och tycka, att det
ock kan vara godt att icke nödgas flytta bostaden,
om än en man ströfvar långt bort med sin jagt.

Småningom, om än långsamt, viker det stolta motståndet
mot de hvites öfvermakt. Af det röda folket dö de
äldste bort, de yngre blifva småningom vänligare
stämda mot det hvita folket och tillgängligare
för deras meddelanden, och när slutligen Miamis
fiendtliga stam gör ett ströftåg till nejden,
då strida de röde männen vid de hvites sida och de
hvite vid de rödes, och de båda folken äro bröder,
sedan de blandat blod med hvarandra, om än i de rödes
sinnen misstron icke fullt utslocknat.

Åter hafva många år gått, och den unge mannens hår
har hunnit hvitna. De röde männen hafva lärt sig att
känna en mäktigare Gud än stammens förra skyddsgud,
de hafva bortkastat medicinpungen och trumman och höra
med uppmärksamhet på, hvad de hvites lärare tala till
dem. De hafva funnit det godt att lefva ett bofast
lif, som de hvita, och de hafva börjat nedlåta sig
till att med qvinnorna dela mödan af jordens ans.

Urskogen har småningom vikit längre undan. Nejden
ser treflig och befolkad ut. De röde männens folk
har ökats, de hvites äfvenså, men blekansigtena äro
dock de få och rödskinnen de många. Men ännu äro de
hvite de mäktige, som styra, ställa och ordna allt
inom nejden i skogsbygden.

Den nu gammal vordne höfdingen sade: »De röde
männen äro våra vänner och bröder, vi skola lära dem
alltsammans som vi vete, på det att de må kunna vara
fullt jemlike med oss.» Och han sände till deras byar
män, för att lära dem läsa, och förståndige män som
upptecknade af deras språk, för att derpå kunna göra
böcker, på det att de röde männen skulle kunna få
lära sig, hvad som vore dem vigtigast att veta.

Men många af siouernas ynglingar lärde sig att läsa
äfven de hvite männens språk, för att få lära mera och
blifva allt visare. Och snart stodo de som vetande män
bland de hvite, och mellan dem var icke mera någon
skilnad. Rödskinnen och blekansigtena arbetade sida
vid sida, och den
gamle höfdingen använde dem lika till skogsbygdens
tjenst; och i den nämd, som styrde nejdens
angelägenheter, sutto röde och hvite män vid
hvarandras sida.

Då steg en dag upp en ung man, den gamle höfdingens
son, och han sade: »Det är dock icke rätt så,
som det nu sker. De röde männen böra kunna få lära
sig vetande, utan att de först måste lära sig vårt
språk. De hafva rätt att veta och förstå, huru deras
saker dömmas, utan att de derföre må behöfva lära sig
ett för dem främmande tungomål.» Och alla ropade, att
detta var rätt taladt, och lösen för alla skogsbygdens
unga män blef nu den, att de röde männen måtte kunna
få sitt eget språk brukadt alltid, då dermed vore
för dem något gagn.

Och hängifvet arbetade de hvite på, att deras röde
bröder måtte få sin rätt.

Den gamle höfdingen var nu vorden mycket åldrig och
hans hjessa lutade som axet mot skörden. Men till
honom gingo af siouernas män och hvite män, som ifrade
för sioux-språket, och de sade: »Fader, är icke dina
röda barns tunga lika god, som dina hvita barns? De
röde äro de talrikare och dock kan deras röst icke
höras vid rådsförsamlingens eld, ty deras tunga är
som en främlings, och landet har dock från början
varit deras. Fader, gif rätt åt dina röda barn.»

Och den gamle sade: »Lång har min lefnad varit;
längre än måttet för menniskans lif vanligen är. Den
dag, då jag satte mig ned ibland eder, gjorde jag
det heliga löfte att jag icke, såsom de fleste,
hvilka bosätta sig i de röde männens land, skulle med
våld och öfvermod underlägga dem, utan att jag ville
försöka att vinna dem till bröder; att jag ville dela
med dem alla de goda gåfvor af Gud, dem vi sjelfva
hade undfått. Dessa mina röde bröder fordra nu, att
deras språk skall inom skogsbygden ljuda lika högt
som vårt. Väl, det är billigt så! Det skall höras
lika i rådsförsamlingen som vårt, och i edra byar
skall det vara det mäktigare.»

Men i det stora landet, på andra sidan af urskogen,
der männen af de många bössorna bodde, der hade man
länge varit uppmärksam på bygden bortom skogen. De
många bössornas män visste, att der funnos röde män,
vande vid att arbeta. Dessa skulle varit goda att ega;
man hade icke nog af svarta män för sitt arbete. Men
man visste ock att med de röde männen bodde hvite,
och att de lefde tillsamman i enighet och såsom ett
folk; så kunde intet vinnas emot de röde, som värnades
af de hvites högre kunskaper.

Nu hade dock oenighetens gnista fallit! Det var nu
lätt att blåsa upp den till låga, och så skilja de
båda folken åt. Åter gingo hvite män bland de röde,
men desse hvite voro af de många bössornas folk, de
voro främlingar från det stora landet bakom skogen,
och de talade så:

»Rätt hafven I; dessa blekansigten, som hafva bosatt
sig i edert land, de äro edra förtryckare. Vi skola
understödja eder rättvisa sak, och edert skall landet
vara och endast edert tal må der höras.»

Och de röde männen och de af deras hvite bröder, som
antagit deras språk och deras seder, sade sig emellan:
»De många bössornas män från det stora landet bortom
urskogen, de vilja oss väl, dem vilja vi höra. Se, de
äro våra verkliga vänner, de ställa sig på vår sida,
och de gynna icke de öfver hafvet komne främlingarna,
de gynna de röde männen, som äro landets barn och de
vilja att vårt språk må få sin rätt.

Ännu hade höfdingens hvita hufvud icke hunnit läggas
till hvila, när åter de röde männens klagan nådde
honom: »Fader, se, dina hvita barn lyda icke, hvad du
befallt. Vid rådsförsamlingens eld tala dina hvite
män det tungomål, som du hithemtat öfver det stora
vattnet, från dina fäders land.»

»Tala då icke mina röda barn der äfven sitt språk?»

»Ja, men vi känna och förstå hvad dina unga män säga,
de vilja icke förstå våra ord.»

»De torde väl icke kunna förstå dem, och just derföre
må helst det tal brukas, som af alla kan fattas.»

»Skulle icke dina unga män, som säga sig vara så
vise, lätt lära sig att förstå, hvad ju det minsta
och okunnigaste af dina röda barn förstå? Men de
vilja blott icke göra rättvisa åt sina röda bröder! 
Har du bivistat deras
samqväm? De sjunga visor, de hålla tal. Hör du dem
sjunga en visa eller hålla ett tal på dina röda
barns språk?»

»Nå, vid edra samqväm, huru talen I då?»

»Med den röde mannens klara tunga,» sade stolt männen.

»Hvarföre då icke med den hvite mannens?»

»Huru? skulle vi väl icke tala vid hvarandra på det
sätt, som vi bäst förstå?»

»Välan, så tala ju ock de hvite, för att blifva
förstådda af dem de tilltala. Gud har ju gifvit
menniskorna talets gåfva, för att de må förstå
hvarandra, icke för att stå och prata för vinden
och vädret.»

Då ropade männen med stort gny: »Se, ock du är som
alla de andra blekansigtena. Våra förtryckare viljen
I vara, icke våra bröder.»

Den gamle höfdingen svarade: »De hvite äro mina barn,
så väl som I, och icke kan jag för eder göra mer än
jag redan gjort, utan att göra dem orätt. Är icke för
dem deras fäders språk lika dyrbart, som edra fäders
är för eder? Hafva icke de samma rätt till sitt språk,
som I till edert? Hafva icke deras fäders visdom,
med deras fäders ord, gått in i deras själ? Stå icke
andra hvite mäns öron öppna för deras tal, ega de
icke en röst vid folkslagens stora råd, så länge de
tala sina fäders språk? Skola de förkasta det, för att
antaga edert och bortkasta all den visdom, som deras
fäder genom århundraden samlat och hvars blomma lefver
i det språk som är uttrycket för deras tankar? Som
bröder hafva de varit emot eder, mera än som bröder,
och hade de icke sjelfve lärt eder att stiga upp ur
det mörker, hvari vi funno eder, hade de icke erbjudit
edert språk en plats vid sidan af sitt eget, ni skulle
ej begripit att begära det! Och nu viljen I, barn i
vett och vetande, som I ären, förhäfva eder öfver
dem och vilja att de skola bortkasta sina fäders mål
och sina fäders visdom och sitt ord i folkslagens
stora råd, för att göra sig en ny tunga, som först
måste lära sig för att ens kunna tala, och hvars
ljud fattas endast af några vildmarkens barn. Men
minnens hvad I sett förr, att de få, som af sina
fäder ärft vetandets ljus, väga mera än de många,
som vandra i mörker. Med sorg sluter jag mina ögon,
jag ser att detta lilla samhälle är dömdt att förgås,
ty der oenighet sås, der skördas förderf.»

Bort gingo de röde männen, men harm grodde i deras
sinnen och de sade: »Icke ens han, som vi kallat vår
gode fader, vill göra oss rätt. Blekansigtena säga sig
vilja vara våra bröder. Om ej bröder förstå hvarandra,
hvad blir då af deras broderskap? Tvenne tungor i
en mun duga icke. Må de visa, att det är verklighet
med deras broderskap. Må de kasta bort det främmande
landets ord, och bruka vårt lands egna. Må de kasta
bort sin tunga, att ej stridsyxan afhugger den! Hvad
hafva vi att tacka dem för? Hafva ej de röde männen
ögon, hafva de ej öron, hafva de ej förstånd? Skulle
de icke hafva kunnat bättre framgå till vishet,
enligt egna seder, än nu, när de tagit allt efter
främlingarna?»

Då steg en gammal hvit man upp och sade: »Någon gång
händer dock att tvenne bröder växa upp i olika länder
och icke ens förstå hvarandra, när de åter träffas,
och dock förenas de i broderlig välvilja. Olägligt är
för dem visserligen, att de ej förstå hvarandras tal,
dock jemka de sig efter hvarandra, och hvardera lär
sig begripa något af brodrens tal, och så arbeta
dock båda bröderna i endrägt på det gemensamma
hemmets bästa.»

Men till svar å den gamles ord ropade alla endast, att
de hvite blott ville de rödes förtryck och förderf.

Och den gamle höfdingen, som först bosatt sig i
skogsbygden, som erbjudit de röde männen broderskap
och vetande, han gick till hvila och man sade:
»Det skall vara en glömd graf! Han, som hvilar der,
förtjenar icke att minnas. Han var en förtryckare
emot de röde männen. Han förföljde deras tungomål
och ville icke göra dem rättvisa.»

En ung man blef nu nejdens höfding, och nu gladdes
man i det stora landet bortom skogen, ty denne sökte
sitt stöd hos de många bössornas män.
Nu ljöd i hvarje folkförsamling endast siouernas
språk, om än talaren kunde blott dåligt bruka det,
och om än af åhörarne ingen förstod det. Hvarje på de
hvites språk författad inskrift nedrefs. Den lilla
frun, som kommit långt bort öfver hafven från den
stora staden för att sälja bjefs, sådant som de hvites
qvinnor bruka, hon måste öfver sin boddörr låta måla
anmälan om sina varor med ord, som ingen af hennes
kunder förstod. Hade de döde uppstigit, så skulle de
icke kunnat läsa, hvad som skrefs på deras grafvar,
och för att få bo i de hvites aflägsnaste städer,
dit aldrig någon röd man kom för att dröja, måste en
hvar bevisa att han kunde tala siouxspråket. För att
få lof att åt de hvite sy rockar, byxor och skor, som
de röde männen föraktade, måste man dock först lära
sig desses språk. Många ifrare ibland blekansigtena
begynte tatuera sig, hvilket bland rödskinnen numera
endast af några gamla män bibehölls, och de grepo
till tomahawken och sjöngo stridssånger och svängde
inbillade skalper och klädde sig i skinn af skogens
djur. De kallade sig siouer, talade siouxspråket och
kallade det sitt modersmål, ehuru deras mödrar aldrig
ens förstått det, än mindre kunnat lära det åt sina
barn eller sjunga det vid deras vaggor.

Snart kommo de många bössornas män från det stora
landet för att befästa skogsbygdens vigtigaste
punkter, sägande att det skedde för att skydda de
röde männen emot de öfver vattnet komne främlingarnas
förtryck. Och höfdingen befallde folket i skogsbygden
att biträda med fästens byggande åt landets nya
vänner och beskyddare. Men den nye höfdingens tid
blef ej lång, och han dog. På häris graf restes en
vård, hvars inskrift prisade honom som skogsnejdens
välgörare, ty han hade främjat modersmålets bästa.

Men de öfver vattnet komne hvite männen funno ingen
trefnad mera i skogsbygden, och många skingrades och
drogo bort derifrån, och ibland de röde männen bodde
numera utskickade från de många bössornas land. Men
när slutligen de fleste af de öfver hafvet komne
hvite lemnat landet, då kommo de många bössorna i
skaror, och de sade: »Hvad är det I striden här, I
skogsbygdens män? Är icke allt det land, som ligger
emellan de två stora vattnen, vårt, fastän vi unnat
eder att der bo och bygga? Icke tåla vi längre detta
förhäfvande i en vrå af vårt land. Vi äro de många,
I de få. Vårt land är mäktigt, edert rotvälska språk
vilja vi icke mera höra. I skolen antaga vårt språk
och våra seder.»

De röde männen voro stolta och modiga, de satte sig
till motvärn, men de egde icke anförare, som förstodo
de hvites krigskonst, och de mäktiga grannarna egde
bössor flere än skogsbygdens män egde småstenar,
och de innehade de fästen, som den prisade höfdingen
upplåtit åt dem. Snart kufvades de röde männen,
och de fördes till det stora landet, och spriddes
der omkring för att tvingas till arbete i bredd med
landets svarta trålar.

Se -- det stora landets barn från andra sidan om
urskogen, de många bössornas män, de hafva satt sig
ned i det förödda landet och bo i dess hyddor.

Lyss, hör: talar åkern, tala trädgårdarnas blomster
den fördrifne hvites språk? Nej, åkern tiger,
trädgårdarnas blomster buga för inkräktaren. Lyss,
hör: vinden far i urskogens kronor; talar vinden
med de röde männens tunga? Nej, vinden far fram och
sjunger sin egen sång, och urskogens kronor böja sig
för inkräktaren.

Hör ingen de röde männens klagan, der de träla,
spridda i det stora landet? Finnes ingen, som
straffar ett folks mördare?

Hvarföre klagar gäckfågeln der borta på grenen? Lurar
ormen på dess bo och vill döda dess ungar? Ack, dess
toner förstås af ingen, dess toner förklinga ohörda
i rymden; ty ingen kan tolka deras sorgeljud! Det
röda folkets klagan förklingar så ohörd i främmande
land, ty dess tal är ett obekant mål i folkens stora
råd. Ingen förstår dess sorgeljud, ingen vet att ett
folk gått under. Det har fallit som furan faller i
skogen, osedt och ohördt.

Ega siouerna inga bröder, äro de icke gren af en stor
stam? Komma icke den stora stammens öfriga grenar sina
bröder till hjelp? Ack, i skogarnas djup irra de röde
männen, vanmäktige, om än de samlas till tusental,
emot de många bössornas makt. Men den ensamma gamla,
hon, den ingen brydde sig om att bortföra, hon,
som ännu i sin mun eger den tunga, hennes hvita
vänner gåfvo henne, hon har klagat för vinden, hon
har ropat sin sorg öfver vattnet, hon har sjungit den
för urskogen, hon har sändt den med molnen. Främling,
du har hört hennes saga. Må den ega makt att genom
dig gå ut till folken. Må den vara dem som det ljus,
hvilket i natten varnar vandraren att icke stiga
på det bottenlösa kärrets bedrägliga yta. Må den
förtälja dem, huru skogsbygdens folk utöddes, huru
hvite män föllo, huru röde män förlorade frihet och
hem, emedan de försmådde att vara bröder.


Klockringningen.

Ballad.

Allt högre steg solen bak björkar och fur 
Och blickade ut öfver dalen;
En stråle flög in öfver slottsparkens mur 
Och såg in i riddaresalen; 
Från daggstänkta ängar steg vårlig doft 
Mot jungfruburssvalen på högan loft,
Och morgonklockorna ringde.

Der satt en stolts jungfru så fager och fin,
I solskenet gullhåret blänkte,
Hon sömmade silke, hon sömmade lin
Men ständigt på kärasten tänkte:
»O kommen, små tärnor, och hören nu på
Den dröm, som tre nätter å rad jag månd' få,
Då midnattsklockorna ringde.

Jag drömde, min älskling från kriget vändt om,
Så segerstolt, oskadd och räddad,
Och att jag till mötes på borggården kom,
Och att så vår brudsäng blef bäddad;
Hans kind var så brun, hans mun så röd,
Ur hans ögon lyste all kärlekens glöd,
Och bröllopsklockorna ringde.»

Så jungfrun rodnande qvad och såg ned
Och sökte en gulltråd i korgen;
Men då hon såg upp, se, ett liktåg skred
På vägen, som ledde mot borgen;
Det gick öfver vindbro och borggård och mer,
I jungfruburn först sattes båren ner,
Och sorgligt klockorna ringde.

En aningsfull skräck hennes hjerta betog,
Hon eljest var alltid så modig;
Det stjernsådda täcket från båren hon drog:
Der låg hennes brudgum blodig!
Hans kind var så hvit, hans blick var släckt,
I bröstet satt än en klinga bräckt;
Begrafningsklockorna ringde.

»O, mina små tärnor, åt er jag nu ger
Allt mitt -- blott min ring tar jag med mig.
Och käre min fader om ett blott jag ber,
Till klostret i dalen nu led mig!
En bön skall jag bedja och sjunga en sång
Till Gud för min älsklings själ hvar gång
Jag hör kyrkklockorna ringa.»

C. P-t.
Skatan ooh ekorrarna.

Vi tycka för mycket om ekorren för hans smidiga och
lustiga väsen, att vi skulle vilja fästa oss vid hans
små skuggsidor; men i verkligheten är vår älskling
en illparig skälm, som föröfvar månget bofstreck,
och till och med -- vi ville gerna förtiga det --
har månget mord på sitt samvete. Skatan deremot
är en ökänd fribytare, som vi icke skänka något
undseende. Skatan är en röfvare till yrket, som gör
sig en synbar glädje af att stjäla, plundra, mörda,
och detta med den mest lysande framgång, tack vare
hennes djerfhet, list och slughet. »Tjufaktig som en
skata!» har blifvit ett ordspråk. Vår illustration
framställer henne icke såsom tjuf utan fastmer
som mördare, just i farten med att utföra det mest
förvägna bofstycke. Det gäller här icke att
trotsa någon liten värnlös fågel, utan den vige,
modige ekorren, som, då det gäller ungarnas lif,
icke skyr för en blodig strid. Och dock blir skatan
med sin käckhet och tillförsigt icke så sällan den
segrande, och der våld icke båtar, använder hon list.


Skatan i ekorrnästet.

Det är en herrlig sommardag. Nu måste de små
ekorrungarna nödvändigt ut ur boet. Solen tittar
vänligt i dörren och icke ett blad rör sig. Men
de små älska för mycket sin varma vagga och hafva
icke ännu lärt att lita på sina krafter. Ekorrpappa
lockar så vänligt, mamma hjelper de små på benen och
de motsträfviga puffar hon fram till öppningen.

Ett djerft språng, och de allra som täckaste små
kräk sitta uppradade på kanten af boet. Endast skyggt
våga de sig fram, och hjelplösa krypa de omkring på
ytterkanten af sin vagga. Föräldrarna intala dem mod,
leka muntert kurrande omkring dem
och söka att genom djerfva språng visa dem att det
blott behöfs mod, så är det alls ingen fara. Vid
första utflygten våga de sig dock icke långt,
nästets närmaste omgifning tyckes dem långt bättre
än löfhvalfvet i den väldiga ek, som uppbär deras
bostad. Och huru väl, att de icke sprida sig hit och
dit, ännu behöfva de föräldrarnas skydd. Hör! ett
vedervärdigt, gällt skri ljuder, hela den smärre
fågel- och däggdjursverlden känner och fruktar
det, ty det förkunnar arffienden till dess unga
afkomma. Sväfvande öfver ekens topp har skatan med sin
spejareblick ofelbart upptäckt ungarna, oförskräckt
tränger hon nu ända fram till det i förgreningen
romantiskt belägna ekorrnästet. Och verlden hör den
djerfve till! Föräldrarna hafva ännu icke hunnit
hemta sig från den
plötsliga förskräckelsen, förr än den fräcka fågeln
redan med ett kraftigt hugg döfvat och med klorna
gripit en unge. Men nu störta far och mor murrande
och kurrande fram för att hämnas på missdådaren;
ty ungen står icke mer att rädda, åtminstone icke
lefvande. Men i sin fräckhet håller fågeln ännu stånd,
-- de ursinniga ekorrarna studsa dervid, och i samma
ögonblick lyckas det den illistige röfvaren att
stjäla sig undan, hvarvid han låter bytet falla till
jorden. Skatan flyr långt bort, ty vågstycket att
upptaga en tvekamp med den ridderliga lilla ekorren
förefaller väl den stråtröfvaraktiga fribytaren
alltför stort. Men skatmamma har också hemma hos
sig hungriga ungar, som aldrig få nog och göra sina
föräldrar till verkliga roffåglar. Uppskrämda genom
den nyss upplefvade mordscenen hafva ekorrarna tagit
sin tillflykt i nästet; föräldrarna öfverräkna antalet
af sina små; då smyger sig skatan fram till foten af
trädet, der hon griper det ännu
varma offret, skyndar   dermed   till   sitt   eget
näste  och sönderstyckar   bytet.
Inom   några   ögonblick   äro   alla  spår af
det blodiga offret försvunna i
det glupska djurets bottenlösa svalg.



Ett fosterländskt Bildergalleri.

XLI. 

Johan Henrik Kellgren.

Den skalds lefnad, vi här gå att skildra, är sagan om
en menniskoande, som, först riktad utåt, finner i
den sinliga njutningen, som är dagens lösen, sin
tillfredsställelse, tills slutligen hans timliga
hölje förkolnar, då anden först i humorn ler öfver
de mensklighetens dårskaper, åt hvilka han förut
skattat, men snart mer och mer fyller sitt eget
innehåll, förandligar sig, tills han, redan i tiden
förklarad, svingar upp ur den nötta jordiska drägten, 
efter det hans vandring genom lifvet lemnat efter
sig breda spår hos det folk, i hvars sköte han verkat.


Johan Henrik Kellgren.

Johan Henrik Kellgren, »Behagens skald», föddes i
Vestergötland på Floby prestgård den 1 Dec. 1751. Hans
fader var kyrkoherden derstädes, Jonas Kiellgren,
som, sjelf son af en bonde, tagit sitt namn efter
kaptensbostället Kellstorp i Kellby församling,
hvilket han brukade. Han egde rika kunskaper samt
älskade vitterhet, måleri, bildhuggeri och musik,
sjelf till en del utöfvande dessa
konster.    Modren, Christina Elisabeth
Aminoff, var ett stilla, fromt och gudfruktigt
fruntimmer, som gjorde sitt hem till en fridsäll
omkrets af husliga dygder. Här skulle hans af naturen
rika anlag utveckla sig i den riktning de togo. Tidigt
lärde han att läsa och satt vid sin fars fötter
och insöp dennes tankar, goda kunskapsfrön, under
det han sällan deltog i sin ålders annars vanliga
lekar. Vid tio år kom han till läroverket i Skara,
der han snart blef lärarnes gunstling, men afundad af
kamrater, hvilka han, som redan med förkärlek läste
Dalins »Argus» och Holbergs komedier, ofta sårade med
qvicka och bitande infall. Med ifver egnade han sig
åt studierna, i synnerhet af vitterheten, så att hans
helsa slutligen led deraf och han insjuknade 1767 i
en feber, som var nära att sluta hans lif och lade
grunden till den bröstsvaghet, hvilken förde honom
till en för tidig död. Tillfrisknad, afreste han till
universitetet i Åbo, der fadren studerat och der en
äldre broder (Jonas,
sedermera prost i Skatelöf) väntade honom. Äfven här
ansträngde han starkt sina krafter, härtill manad ock
deraf, att fadren dog 1771 och lemnade sin familj
i torftiga omständigheter, och promoverades redan
året derpå »med beröm» till filosofie magister. För
att lifnära sig gaf han i Åbo enskild undervisning
och blef 1774 docens i vitterheten. Fastän han
helt säkert redan länge sysselsatt sig med dennas
utöfning, uppträdde han likväl först vid denna tid
eller 1773 offentligen med skaldestycken, hvilka
offentliggjordes i Åbo tidningar och emottogos med
det bifall, att han invaldes till ledamot af det
vittra gillet »Aurora», en gren af det samfund som i
Upsala kallades »Apollinis Sacra», men i Stockholm 
»Utile Dulci», hvilket sällskap egentligen stiftats
af Ekleff under namnet »Tankebyggarorden» med fru
Nordenflycht som själ och sedan upplöstes, då dess
fleste medlemmar ingingo i Svenska Akademien.

Kellgren hängaf sig med lif och själ åt sällskapets
föresätta verksamhet, och bland de i synnerhet
erotiska och satiriska qväden, som då sågo dagen,
må främst nämnas satirdikten »Mina Löjen»,
hvilken uttalar alltigenom den då moderna franska
upplysningens käcka tvifvel. Här, säger Malmström,
gisslar skalden sin nästa, utan allt afseende på rang
och yttre företräden, med en skoningslös frimodighet
och med en rättmätig befogenhet, som icke är mindre
bitter, derför att den sprakar af löjets muntra
gnistor. Löjet, menar han i sin paradoxa upprymdhet,
löjet är det som gör menniskan, det är det som skiljer
henne från djuret, som skiljer den
bildade   menniskan   från   vilden;   och   derför
öfverlemnar sig skalden nu med full frihet åt sitt
löje:

Kom då du Löjens qvicka tropp! 
Följ mig i alla lifvets skiften 
Och lär mig ta ett glädtigt hopp 
På brädden af den mörka griften!

Först svänges gisslet hjertligen och lusteligen om
öronen på de stora i landet.  Sedan kommer turen till
presterna, hvilka

-- -- -- våra själar söfva
Med hopp om evig himlaro, 
Och jorden till sig sjelfva röfva, 
Och sjelfva njuta, då vi tro.

Det   är  elakt,   men   skalden   skonar  ingen, ej ens sina
yrkesbröder.

De poetastrers magra kön, 
Som lärt, till sina synders lön 
Och våra synders lön, att rimma.

Slutligen vänder han sitt löje till det täcka
könet. »Säkerligen har satiren aldrig under en så
behagfull, halft smickrande och ironiskt inställsam
form ingnidit ett finare salt i de skönas moraliska
hudlösheter.»

Kellgren, som för sin utkomst måste söka anställning
som informator i något förnämt hus, erhöll år 1777
sådan befattning hos generallöjtnant Mejerfelt i
Stockholm, der han, hvars namn redan var bekant
för en efter frivola epigrammer och lekande
lustqväden begärlig société, blef särdeles gynnsamt
upptagen. Detta hus var ett af de förnämaste och
smakfullaste i hela det »glada» Stockholm, och
värdinnan sjelf var en af de trenne statsfruar hos
drottningen, som Kellgren sedan besjöng i det afundade 
lofqvädet »Gratiernas döpelse». Dessa voro,
förutom grefvinnan Mejerfelt, grefvinnan Höpken,
efter hvilken Sergel bildat ett Venusanlete,
och grefvinnan Löwenhjelm, den minst sköna, men
mest älskvärda af de tre. Sqvallret har berättat,
och det har ingått i litteraturhistorien, med till
och med närgångna kommentarier af Wieselgren och
Atterbom, att den unge skalden och informatorn blef
sin grefvinnas älskare, men hur vet han det? spörjer
Malmström Wieselgren. »Jo, enligt en helt pålitlig
underrättelse, som mormor haft af en sin kära fränka,
hvilken ur andra hand inhemtat den af ett förnämt
fruntimmer, hvars kusin på den tiden var hoffröken.»

Genom denna krets, som stod Gustaf III så nära, blef
Kellgren snart personligen bekant äfven för konungen,
hvars lysande egenskaper inverkade på och tjusade
honom liksom alla andra. Hans lärospån som hofskald
blef en för Drottningholms teater författad »Prolog",
som uppfördes 1778, då hoppet att se konungahuset
förökt gjordes allmänheten bekant. Fastän obetydlig,
förebådade den dock genom språkets ovanligt mjuka
anslutning till den af Kraus komponerade musiken,
hvad han längre fram skulle uträtta för den lyriska
scenen. Konungen var nu å sin sida förtjust i skalden.

Då Kellgren i förening med sin vän, sedermera
assessorn i Kommerskollegium, Carl Lenngren, började
kort derefter, den 29 Okt. 1778, utgifvandet af
tidningen »Stockholms-Posten», var det ganska
naturligt, att den skulle sluta sig till den då
ännu populäre konungen och för hans fötter utströ
berömmets rosor. Tidningens program uttalas också
öppet vara, att, sedan landet genom den visaste
konung åter kommit till ära, ordning och välmåga,
»på allt möjligt sätt föröka medlen till det allmänna
nöjet öfver fäderneslandets lyckliga belägenhet». Men
i en monarkisk regering, der folket är entledigadt
från allt bekymmer om egen välfärd, der en arbetar
och millioner njuta, är ingenting farligare än att
lemna hopen åt den sysslolöshet, som en oafbruten
sällhet nödvändigt medförer. Folket, som fordom
sysselsatt sig med politiska tvister, måste således,
för att icke skada sig sjelf, sysselsättas. Derför
vill den nya tidningen muntra och upplysa. Med all
sin bedrägliga teori om folkets ställning att blott
vara drönare i bikupan, är detta program märkligt
deri, att det öppet proklamerar nöjet, som också var
den tidens gud, på samma gång det vill upplysa. Den
förra delen af programmet uppfyllde Kellgren genom
sina epigrammer, sina sinliga poemer, sina
satiriska pisksnärtar till höger och venster, den
senare delen gaf han verklighet genom en oförvägen,
stundom öfvermodig kritik.

Kellgren förrådde i sina poemer nu ej sällan
den öfvermättes skepticism, en under epikureisk
likgiltighet fördold nihilism, som anser lifvet och
alla dess andliga syften och förhoppningar för en
dröm, en »villa» blott, ett intet. Hans poem »Våra
Villor» bär vittne derom. Hvad danar hjelten, säger
han häri, hvad forskaren?

-- -- -- -- De söka ära.
Och hvilken är då ärans lön?
Ett löf, hvars grönska snart försvinner;
En marmor, som vid konstens bud
Ditt tycke, ej din känsla vinner;
Af ryktets mun ett flyktigt ljud;
Ett rökverk, som på grafven brinner;
Ett diktadt lif hos minnets gud.

Gustaf III, som drog till sig allt hvad snillrikt
han kunde träffa i sitt rike, utnämde i slutet af år
1780 Kellgren till kongl. bibliotekarie, tillsändande
honom fullmakten jemte en första pensionsanvisning
på öfverskottet af någon hospitalsfond i ett omslag,
på hvilket han med egen hand nedanom den vanliga
utanskriften tecknat dessa rader ur »Mina Löjen»:

Säg, hvilken dig med blindhet slog, 
Då du till lycka ock till heder 
Den Helikonska vägen tog, 
Som gent till hospitalet leder?

Kellgren kunde nu fullständigt egna sig åt
skriftställarskapet. Anslaget från konungen och
inkomsten på den allt mera spridda »Stockholms-Posten»
gåfvo honom en anständig utkomst. Väl behöflig
förströelse från sin tidningsfejd mot Leopold och
Thorild, hvilken vi här förbigå, emedan den förut
omständligt skildrats, fann han i sin bolagsman och
vän Lenngrens hus. Denne hade 1780 gift sig med den
redan som lärd och vitter bekanta Anna Maria Malmstedt
från Upsala, och kring henne samlades diktens och
konstens vänner. Kellgren älskade med lidelse musik,
framförallt den enkla, hjertliga sången. Sjelf
komponerade han någon gång sådan, och hördes stundom
af nära boende personer i ensliga timmar småsjunga den
vid sin violin. Fru Lenngren hade en särdeles behaglig
röst, och det var en högtidsstund för skalden, då hon
sålunda gaf tonens form åt de visor, till hvilka han
sjelf eller Kraus, då ännu andre kapellmästare, eller
organisten Åhlström satt musik. Han sjöng till och med
sjelf ibland, enligt Leopolds berättelse, väl och med
utmärkt behag. Det kan väl anses för säkert, att här
utvecklade sig hos Kellgren lusten och förmågan att
äfven försöka sig på ett större lyriskt område, än
blott visans. Den svenska teatern låg konung Gustaf
varmt om hjertat. Det gryende lif, som den visat
i början af frihetstiden, hade domnat bort, emedan
Lovisa Ulrika mera älskade det franska skådespelet
än det svenska, hvarför en fransk trupp utträngt
det svenska skådespelaresällskapet från teatern
i Bollhuset. Det senare sällskapet hade till sin
ledare Stenberg, som måste spela än på vinden i ett
ruckel vid Kimstugatan, än i kongl. lifgardets läger
på Ladugårdsgärdet, der en teater fanns inrättad,
än i Bergstrahlska huset vid Riddarhustorget, än vid
Jerntorget i Bankogränden. »Högst uppe på en vind,»
säger en memoirtecknare, »der dagen med möda kunde
tränga sig fram, der konsten nekat trappor, utan
dit man måste klifva på en brant och svag stege,
-- dit hade svenska teatern tagit sin bedröfliga
tillflykt. Der besöktes den af de gemene (lägre),
som der råkade sina likar, eller för litet penningar
fingo tillfälle att se seder afmålade, som liknade
deras. Man slogs der som på en gästgifvargård, ovett
hördes som ibland månglerskor, grofhet som ifrån
de sämsta krogar och liderlighetens tillhåll. Den
betjentes af lika sådana personer. Aktörer
voro tillkomne ömsom ifrån gäldstugan, ömsom
ifrån soldathopen, några perukmakaredrängar och
bränvinsadvokater. En adelsman Leyonmark spelade en
ibland de sämsta roller; men det var icke något nytt
den tiden att se svenska adelsmän spela smutsiga och
sämre roller. Aktriser voro hemtade utur
tvättarestugan och ifrån Barkarby, kläderna lånta
utur klädstånd, musiken flyttad ifrån krogbaler. Man
besökte den svenska teatern för att skratta åt det
allra sämsta man sig kunde inbilla. Man lät efter
behag börja med den sista akten af en tragedi och
sluta med den första; man hängde den olycklige naken
i en vippgalge; Jeppe på Berget låg på en dynghög på
teatern; man utviste den aktör man icke tyckte spela
roligt nog; då de skulle gråta i tragedien, tvang
man dem att skratta och vid det löjligaste i komedien
betalte man dem för att gråta. Åskådarne deltogo lika
så mycket i pjeserna som sjelfva aktörerna.»

Och detta, under det franska skådespelaretruppen i
Bollhuset njöt hela den fina verldens gunst.

Här röjde Gustaf upp. Han afskedade genast vid sitt
tillträde till regeringen det franska sällskapet och
arbetade med en skicklighet och energi, som ej kunna
nog högt uppskattas, för den fosterländska diktningen
på scenen och för den svenska dramatiska konsten. Och
endast femton år efter det han tagit regeringstyglarna
kunde man på stora operan gifva hans eget skådespel
»Gustaf Vasa», med musik af Naumann och satt i vers af
Kellgren, som emellertid året förut utnämts till hans
handsekreterare. Alla författare och memoirskribenter
från den tiden äro enstämmiga i att skildra den
hänförelse, det jubel, hvarmed denna hjelte-opera
emottogs såsom något utomordentligt, aldrig förr
upplefvadt. »Denna lyriska dram», säger Geijer i
Gustavianska Papperen, »blef glanspunkten af Gustaf
III:s teater. Den hade en framgång, hvarom samtida
tala med förtjusning. Den var till plan och utkast
författad af konungen, utförd i de skönaste verser af
Kellgren (ännu har språket ej skönare att uppvisa),
komponerad af en bland Europas yppersta tonsättare,
uppförd af sångare och skådespelare, sådana som
Karsten, Stenborg, de Broen, fru Müller, prydd med de
praktfullaste dekorationer af den genialiske Désprez,
som åtföljt konungen från Italien; den gafs i det nya
tempel, som Gustaf åt de svenska sånggudinnorna nyss
hade helgat, och ämnet var redan i sig sjelft egnadt
att röra alla svenska hjertan. Gustaf Vasa uppfördes
första gången den 19 Jan. 1786 och gafs tjugotre
gånger denna vinter för fulla hus.» När hördes väl
ock från svensk scen sådana verser som dessa:

"Ädla skuggor, vördade fäder, 
Sveriges hjeltar och riddersmän! 
Om ännu dess sällhet er gläder,
Gifven friheten lif igen. 
Skola edra helgade grafvar
Trampas af tyranner och slafvar? 
Nej, må träldomens blotta namn 
Edra vreda vålnader väcka, 
Och er arm sig hämnande sträcka 
Ur den eviga nattens famn!"

Sådant genljöd den tiden öfver hela Sverige,
och nästan hvarje man med bildning kunde dessa
verser utantill. På »Gustaf Vasa» följde 1788
den Kellgrenska bearbetningen till »lyrisk dram»
af Gustaf III:s heroiska dram »Gustaf Adolf och
Ebba Brahe», hvilken gifvits i sitt ursprungliga
skick på Drottningholm redan 1783 med prinsessan
Sofia Albertina i Ebba Brahes roll. Musiken till
denna opera är af Vogler. Kellgren har der lyckligt
träffat i vissa scener den äkta nordiska folktonen,
såsom t. ex. Marias täcka aria i första scenen af
andra akten:

Hvad tiden sakta skrider,
Hvad sysslan långsamt lider
I saknad af en vän!
Tre timmar ha försvunnit,
Ändå har jag ej hunnit
Få kransen färdig än.

Det blygs mig och förtryter, 
Jag skyndar mig och knyter, 
Och knyter om igen; 
Men strax jag fäller handen, 
Ty ögat är på stranden 
Och tankarna på Sven.

I sin tillegnan till konungen af denna bearbetning af
hans dram säger Kellgren: »Till E. M:t. återställes
i tacksam
underdånighet detta lån. Allt mitt bemödande har
varit att kunna lemna det tillbaka oskadadt af en
ny, icke nödig prydnad.» En tredje, och den äldsta,
opera af Kellgren är »Æneas i Carthago», hvars
utkast är af konungen. Stycket mäter sig ej på långt
när med de båda andra, men eger en skön musik af
Kraus. Kellgrens enda originala drama är »Drottning
Christina» (om hvilken dock Dahlgren uppgifver i sitt
förträffliga verk om svenska teatern, att planen är
uppgjord af konungen); detsamma är väl i det hela
en mattare skapelse, men kunde likväl med framgång
spelas ännu 1838.

Gustaf III var dock betänkt på att äfven genom andra
medel än teatern skaffa den svenska litteraturen och
de svenska litteratörerna anseende, samt stiftade
till detta ändamål år 1786 Svenska Akademien, hvars
förste sekreterare blef Kellgren, som, enligt Gustafs
egna ord vid invigningen, »med all skaldekonstens
styrka upplifvat Gustaf Vasas patriotiska själ, visat
honom så till sägandes uppstiga ur grafven och låtit
svenska folket ännu än gång hylla med den lifligaste
glädje den hjelten, som för mer än 200 år sedan frälst
våra förfäder från verldsligt och andeligt tvång.»

Tiden var genomdränkt af mysticism och
andebesvärjelser. Utomlands firade en Lavater,
Mesmer, pater Gassner, Saint-Germain, Cagliostro,
Rosenkreuz, Knigge m. fl. triumfer öfver sina
samtidas lättrogenhet. Genom profeterna Plommenfelt,
Björnram, Ulfenklou och Boheman kom denna tids feber
in i vårt land, der den förmälte sig i viss mån med
frimureriet och äfven begagnade Svedenborgs lära som
skynke att der bakom dölja sina upptåg, ty Svedenborg
var också andeskådare och förfäktade i sina skrifter
andarnas uppenbarelse för de verkligt troende. En del
svedenborgare och mystici hade med en Silfverhjelm
och Nordensköld i spetsen bildat ett samfund,
som kallade sig det »Exegetiska och Filantropiska
Sällskapet», hvars fantasmagoriska ringar närmast
omslingade sjelfva monarken och hans äldre broder
och hvars verksamhet främjades af de högre och
mäktigare inom landet. Emot denna vidskepelse, som
beskyddades af sjelfva konungen, vågade Kellgren,
i förening med Rosenstein, att uppträda, fastän
de voro båda af konungen beroende. Årgången 1787
af Stockholms-Posten öppnades med en kungörelse
om bildandet af sällskapet Pro Sensu Communi (för
smidt förnuft), i hvilken förklaras, att »samfundet
erkänner ej mer än en domare: förnuftet; söker ej
mer än en ära: sanningens». Och i en af dess till
utveckling och tankeutbyte framlagda teser heter det,
betecknande: »Ordens-ceremonier voro fordom ett medel
att dölja kunskaper, som derunder förborgades, nu att
gifva misstanke om kunskaper som ej egas. Nämn oss
en stor ordensvurm, som ej varit en liten menniska.»
Slutligen offentliggjordes det allbekanta straffqvädet
»Man eger ej snille, för det man är galen», hvilket
benämnes som ett till sällskapet insändt skaldestycke
(1787) och hvari Svedenborg sjelf skäres, ehuru med
orätt, öfver en kam med dem, som begagnat hans namn
för sina bedrägerier eller tokerier:

Blef då förvillelsen allena skaldens lott?
Är dårskap blott en frukt i vitterhetens rike?
Nej, vishet, vishet sjelf är stängd af krets och mått;
Stig öfver, eller vik -- och du är fänans like.

Du, som af äplets fall för stjernan lagar fann,
Som mätt kalkylens djup och klufvit ljusets stråle. 
Också red du en gång till Bedlam, store man! 
Från Apokalypsis uppå en musblack fåle.

Och du, som menniskan det stora budord skänkt, 
Att blott i tviflets spår till sanningarna vandra: 
Du glömmer det -- och strax bland hvirflar, oförtänkt,
Du famlar yr och blind, som Mesmer och vi andra.

Men fast man någon gång i solen fläckar såg, 
Blir månen likafullt med sina fläckar måne. 
Fast Newton sjelf en dag i andefeber låg, 
Blir Svedenborg ändå helt rätt och slätt en fåne.

-- -- -- -- -- -- -- -- -- -- -- -- -- -- --

Men lemnom skämtets udd! -- För svagt dess vapen är, 
När lagen ropar hämd och religionen blöder;
När samfundslugnet störs och villan upprätt bär 
Mot sanningen den arm, som sveket hemligt stöder.

Hängbro mellan Newyork och Brooklyn.
Då, skaldmö! rusta dig, då fatta mordets dolk 
Och slå den djerfves bröst, att ärret evigt blifver! --
Din känsla väckte dig att bli förnuftets tolk: 
Gå, lyd med värdighet den kallelse det gifver!

Med förvåningsfull hänryckning emottogs af samtiden
detta stycke, hvars slut är ett dithyrambiskt utbrott
af poetisk vrede. Också bidrog det mäktigt till
smittans stäfjande.

Kellgrens redan från ungdomen klena helsa hade under
tiden allt mera försvagats. För att åter hemta krafter
började han att om somrarna besöka sin broder, prosten
Jonas Kellgren i Skatelöf, en fager trakt, hvars
stränder sköljas af de genom Helgeån förenade sjöarna
Åsnen och Salen. I detta fridfulla hem, hvarest man
ännu på en holme, Törningsö, i Åsnen ser en grotta,
tätt beskuggad af hundraåriga ekar och omgifven af
en låg grässoffa, der skalden fordom drömmande satt
och lyssnade till tonerna från sin svägerskas harpa --
här fingo skaldens tankar en mera inåtvänd riktning,
hvilken ytterligare främjades genom den bekantskap
Kellgren, som af Danmarks vitterhet förut blott känt
Holberg, nu gjorde med äfven Evald och Baggesen,
af hvilkas dikter han med mästarhand till svenska
öfverflyttade några, hvarjemte han äfven fick en
annan och klarare blick för en Klopstock, Goethe och
andra af de tyska skalderna, till hvilken förändring
man tror att äfven fejden med Thorild bidragit. Sina
reseintryck har skalden förvarat åt efterverlden i en
mängd strödda aforismer, som han kallar »Filosofen på
Landsvägen» och i hvilka man finner de mest träffande
anmärkningar öfver nya sidor hos hvardagliga föremål
samt enkla sanningar framställda i en öfverraskande
drägt. Här förekommer bland annat   följande för all
tid bestående sanna satser: »Nattqvarter,
Tingsbygggning, Domstol. Fordom svarade konungen
endast under Guds dom. Senare tider hafva stiftat
en underrätt, icke mindre fruktad och mer snar att
döma: det är allmänhetens domstol i ett upplyst
land. -- Men der upplysning ej finnes, der finnes
ock ingen allmänhet: der finnes blott en pöbel,
som åker i vagn, och en annan, som går till fots;
en som sofver på ejderdun och en som sofver på halm.»
Till denna period höra hans qväden »Ljusets Fiender»,
det från franskan efterbildade »Dumboms Lefverne» och 
»Nya Skapelsen eller Inbildningens
verld», till hvilket senare han sjelf satte musik.

Den hektiska tvinsoten gräfde sig, som matken i
fruktens kärnhus, mer och mer in i hans inre och tärde
och förtärde lifskraften. Han kunde snart icke mera
stiga öfver tröskeln till sina rum i den skicklige
läkaren Gahns hus vid Jakobs kyrka. De förtrogna
vänner, hvilkas umgänge han företrädesvis älskat,
sågo likväl aldrig hans själskrafter försvagade. Ännu
på sin sotsäng kunde han egna sig åt arbete och
diktning. Men hans konungs mord, Kraus' frånfälle,
Lidners och Bellmans
död, Thorilds hätska angrepp, ordensmystikens
uppblomstring under Carl och Reuterholm, Svenska
Akademiens tillslutande -- voro händelser, som fyllde
själen med sorg och smärta och påskyndade den snara
döden. Under de sista veckorna insläpptes endast några
få vänner till den döende skalden, främst Rosenstein,
Lenngren, Stenhammar, Järta. Han ville ej höra
talas om lidande, utan önskade helst återkalla det
flyktade skämtet. Musiken var ända till slutet honom
kär. Till Gahns kom stundom ett yngre fruntimmer,
hvars vackra sång trängde upp till honom och lindrade
hans lidande. Han lät kalla henne till sig och sade,
att han redan kände henne som en melodisk ande men
ville bedja henne att nu i synlig gestalt föresjunga
honom något. Hon sjöng hans egen aria »Ädla skuggor,
vördade fäder», hvarpå skalden reste sig upp från
hvilsoffan, tryckte hennes händer och sade: »Lycklig
den författare, hvars ord blifva så sjungna!»

Måndagen den 20 April 1795 af somnade han, »som en
hjelte», skref den i dödsstunden närvarande Järta. Han
var ock nu öfvertygad om odödligheten, ty han yttrade
några dagar förut: »Verldens upphofsman kan ej hafva
skapat masken, menniskan, blott att qväljas och dö.»
Platsen för sin graf på S:t Jakobs kyrkogård och
nära intill kyrkomuren hade han längesedan sjelf
utvalt och i flere år sett från sina fönster. Den
betecknas genom en sten med hans namn insatt i sjelfva
muren. Hans begrafning försiggick i all tysthet,
endast bivistad af vänner och utan klockringning. 
»Denna musik har aldrig roat mig sjelf; jag vill ej
dermed plåga andra,» hade han sjelf yttrat under
sina sista dagar. Vid åsynen af kistan störtade den
åldrige skalden Gyllenborg





Gustaf Wasas minnessten vid Lindholms slottsruin.
(Teckning af C. S. Hallbeck. -- Tillhör art. "Lindholmen".)
fram, kastade sig öfver henne med utbredda armar och
fäste på locket en cypressblandad lagerkrans. Efter
jordfästningen utdeltes bland gästerna en skådepenning
med den förevigades bröstbild. Såsom egendomligt
anmärker Atterbom, att Kellgrens eget dagblad
Stockholms-Posten ej förr än en dryg månad efter
skaldens död underrättade landet om den förlust det
gjort. Man lefde då i den publicistiska menlöshetens
dagar.

Kellgrens kroppsgestalt var liten, men välväxt, fastän
under de sista åren ytterligt afmagrad: med en hög
panna, slutligen nästan kal i följd af det blonda
hårets tilltagande tunnhet; blå, till sist djupt
liggande ögon och en hy, hvars
blekhet erhöll under sista åren en gulaktig
tillsats. Ansigtet hade i ungdomen varit vackert,
men förblef, liksom hans röst och åtbörder, en trogen
tolk af lifligt vexlande sinnesrörelser. Hans vanliga
hemdrägt var en fin, grå, varmt stoppad lifrock; hans
klädsel utmärkte sig städse för sin sorgfällighet och
smak. Då han under senare tiden gick ut, klädde han
sig i ett halft dussin rockar, men alla lika tunna,
lätta och sirliga. Den enkla prydlighet, som utmärkte
hans drägt, fick ej heller saknas i hans boning. 

I företalet till skaldens Samlade Skrifter säger
Rosenstein: »Den, som skulle hafva kallat honom
en känslofull vis, hade i tvenne ord målat hans
karakter.»

Axel Krook.


Hängbro mellan Newyork och Brooklyn.

Det är en af fackmän erkänd sak, att amerikanarne i
den moderna brobyggnadskonsten gått om alla andra
nationer. De konstruera icke blott djerfvare,
utan jemväl ändamålsenligare, d. v. s. säkrare och
mera ekonomiskt. Särskildt gäller detta beträffande
jernbroar, af hvilka en klass, kedjebroarna, äro
de lättaste, prydligaste och till följe af sin
långa spännvidd de mest beundransvärda. Äran af
detta brobyggnadssystems användning tillkommer
hufvudsakligen en ingeniör Röbling, som under
de senare åren utfört en stor mängd arbeten af de
största dimensioner. Den stora, på sin tid mycket
beundrade hängbron öfver Niagara är hans verk. För
närvarande är man sysselsatt att efter samma system
uppföra en hängbro, som skall blifva den största i
verlden. Det är den så kallade East River Bridge,
som förenar Newyork
med Brooklyn. Vår afbildning framställer detta
storartade byggnadsföretag. Den derunder synliga
byggnaden är Fulton Ferry House, afgångsstationen
för den ångfärja, som hittills förmedlat samfärdseln
mellan de båda stadsdelarna. Hvart och ett af de
kolossala torn, som uppbära bron, är 278 engelska
fot högt, d. v. s. blott 8 fot lägre än tornet på
Trefaldighetskyrkan i Newyork. Förankringen af den
tjocka ståltrådskabeln befinner sig på ungefär 800
fots afstånd från tornen. Längden af spännhvalfvet
belöper sig till 1600 fot med 80 fots bredd och dess
höjd öfver vattenytan till 130 fot. Utsigten från
bron öfver den majestätiska East River (Östra floden)
och de båda syskonstäderna Newyork och Brooklyn är
i högsta grad imposant. Amerikanarne kunna med skäl
vara stolta öfver sin East River Bridge.


Lindholmen.

På Lindholms gård i Roslagen tre mil från
Stockholm föddes Gustaf, son af Erik Johansson Vase, Svea rikes
råd, och Cecilia Månsdotter till Eka. Det är nästan
allt hvad som behöfde sägas om stället.

Om Lindholmen är eljest att nämna, att det är vackert
beläget vid en liten sjö af samma namn i Seminghundra
härad och Årkesta socken af Stockholms län. Två
mantal säteri, utgör det tillsammans med 6 7/8 mantal
underlydande samt Häsberga såg och qvarn, belägna uti
Årkesta, Frösunda och Vallentuna socknar, en egendom.

Bland Lindholmens äldsta kända egare märkas hr Eskil
Isaksson Banér och hans dotter Sigrid Eskilsdotter,
gift första gången med Måns Carlsson till Eka, andra
gången med Nils Eriksson Gyllenstjerna samt genom sin
dotter i första giftet, Cecilia till Eka, mormoder
till konung Gustaf I. Gustafs syster, fru Margareta,
som första gången var gift med Joachim Brahe och andra
gången med grefven af Hoja, ärfde Lindholmen efter sin
mormoder fru Sigrid, i hvars tid härunder lydde tjugo
gårdar i denna och kringliggande socknar. Egendomen
förblef sedan i Brahe-slägten till år 1708, då den af
generalmajoren grefve Abraham Brahe försåldes till
sedermera riksrådet friherre Josias Cederhjelm, uti
hvilken slägts ego den alltsedan förblifvit. Riksrådet
Cederhjelm påbörjade och fulländade den nya gården,
hvilken ligger längre ned i öster, närmare sjön
än den gamla. Den gamla gården, hvilken var anlagd
och befästad på en hög kulle, blef under Christian
II beskjuten af danskarna. Dess hufvudsakligaste
förstöring skall dock ha skett i senare tider,
och i synnerhet omkring medlet af 1820-talet, då
egendomen var utarrenderad och tegel till en ny
byggnad erfordrades.

Om Lindholmens forna utseende får man en ungefärlig
föreställning genom den i Dahlbergs Suecia antiqua
et hodierna meddelade teckningen.

Ett i kongl. bibliotekarien Gjörvells brefsamling,
fjerde bandet, infördt bref från kongl. sekreteraren
J. C. Linnerhjelm   meddelar   följande   upplysningar   om   huru
det gamla slottet 1784 tog sig ut.

Vid nämde tid funnos deraf ännu qvarstående hela
den vestra sidan och hälften af den norra eller
gafvelsidan, begge ända upp till taklaget af andra
våningen, eller efter ögonmått till några och tjugo
alnars höjd, samt några skiljemurar af den andra
bottnen. Dessa murar, af vid pass två och en half
alnars tjocklek, syntes hafva varit dels af tegel
och någon gråsten om hvarandra blandade, dels af
gråsten tjockt beklädd med tegel; men foten af jemna
gråstenar till ett par alnars höjd. Ingen rappning
fanns hvarken utan eller innan, undantagande på yttre
hörnen och i fönstren, men murbruket lyste vid nämde
tid lika klart uti fogningarna mellan tegelstenarna,
som om det varit nytt. Husets längd var, att sluta
efter ögonmått, 25 à 30 alnar och dess bredd 16
à 20. Nedra eller bottenvåningen fanns hafva varit
grönmålad invändigt, och som denna målning ej blifvit
afstött med murbruket, hade den ingenting förlorat af
sin klarhet genom tid eller vanvård. Denna våning hade
varit låg, men den öfra betydligt hög, så vida man ej
får antaga att en mellanvåning funnits, hvilket några
i muren ännu qvarsittande bjelkar gåfvo anledning
att förmoda, ehuru ingen visste att derom berätta
något och ingen rad af fönstergluggar (på denna
sidan åtminstone) tycktes gifva det tillkänna. Å den
år 1784 qvarstående muren funnos två fönstergluggar
af öfra våningen, vid pass fyra alnar från hörnen
innantill. Snedt under det fönster, som var närmast
det qvarstående hörnet, satt ett par alnar längre ned
ett litet, eller vid pass 5 qvarter högt och 6 eller
7 qvarter bredt fönster, som ofvantill var hvälfdt,
och nästan midt under det andra stora fönstret,
men ett par alnar längre ned, var ett lika litet
fönster infattadt i gråstensfoten, något öfver en
aln från marken, och litet på sidan derom nere vid
jordbrynet fanns en källarglugg. Å den norra muren,
eller den som till hälften var nedrifven, fanns nu
ej mera än en stor fönsterluft, hvilken sades hafva
tillhört konung Gustaf
den förstes barnkammare, der hans vagga berättades
ännu 1774 hafva stått qvar. Midt under denna
fönsterluft var åter ett litet fönster, i alldeles
lika höjd med det förstnämda lilla fönstret på andra
sidan. Fönsterrutorna skola öfverallt ha varit mycket
små med bågar af bly.

Af nedre våningen funnos ännu några smala skiljemurar
af tegel, der dörrkarmarna voro qvarstående, och
syntes äfven lemning efter en trappa och ett tak af
plankor. Men som hela denna våning vid nedrifvandet
af det öfriga blifvit nästan fylld med sten, grus,
murbruk, stockar och spillror, så kunde det då mera
ej utrönas från hvilket rum denna trappa gått. Flere
smala trappor berättades hafva funnits, efter hvilka
inga spår kunde upptäckas.

Husets inredning skall hafva varit sådan, att man
först inkommit i en helt liten förstuga, hvarifrån
man strax utmed dörren gått en trappa upp till öfre
rummen, bland hvilka konungens barnkammare varit
i hörnet af norra och vestra sidorna med endast
ett fönster mot den norra. Rummen ha varit små,
utom en sal, som utgjort hörnet af vestra och södra
sidorna. Derunder har köket varit med fönster åt
begge sidorna samt inrättadt med flere eldstäder,
och till detta kök hörde det omnämda lilla fönstret i
sjelfva gråstensfoten. Två nischer af något öfver en
half alns bredd funnos på insidan af vestra muren,
och en hög nisch, som gick ända ned till marken,
på den yttre. Den ena af de förra var afdelad på
tvären med ett långt bräde.

Taket på byggnaden måste ha varit af svart glaseradt
tegel, eftersom en mängd stycken af sådant fanns
bland gruset.

Af Lindholmens gamla slott förvaras ett par
tegelstenar i
statens historiska museum. De hade af bibliotekarien
Gjörvell blifvit öfverlemnade till Vitterhets-,
historie- och antiqvitetsakademien tillika med det
ofvan omtalta Linnerhjelmska brefvet och ett par
dervid bifogade planscher, framställande, den ena
ruinens dåvarande utseende, den andra en i koppar
stucken grundritning af densamma.

Af grundmurarna till Lindholmens gamla slottsbyggnad
återstår ännu i dag en icke obetydlig ruin,
hvilken dock är öfvervuxen af lönnar, rönnar och
krusbärsbuskar. Midt i denna ruin, som ligger på en
hög kulle invid stranden af den lilla sjö, af hvilken
Lindholms slott på sin tid var kringflutet, lät en
friherrinna Montgomery-Cederhjelm, som på 1820-talet
var egarinna till Lindholmens gods, af sten, tagen ur
sjelfva ruinen, lägga grund till ett monument öfver
den store konung, som der föddes. Sjelfva monumentet
kom dock icke till utförande förrän fyratio år senare,
då nuvarande egaren till
Lindholmen, herr Robert Montgomery-Cederhjelm lät
derstädes i närheten af ruinen resa den vackra
minnesvård, af hvilken vi å sid. 233 lemnat en
afbildning.

Vården, fem alnar hög, är efter Qvarnströms ritning
förfärdigad af granit vid firman Lamm och Hoffmans
mekaniska stenhuggeri i Stockholm. Den har form af
en runsten och är försedd med följande inskrift:

TILL MINNE 
AF
GUSTAF ERICSSON
WASA
FÖDD
PÅ LINDHOLMEN 
DEN 12 MAJ 1496 
RESTES VÅRDEN 
DEN 12 MAJ 1866.

Öfver inskriften står vasatecknet och omkring densamma
som randslinga femton valknutar, liksom inskriften
inhuggna och rödmålade.

Vården, sådan den står der, enkel och hög och alldeles
isolerad, i en vild natur utan störande omgifningar,
gör ett romantiskt intryck, med hvilket förenar sig
en af de för svenska sinnen käraste och heligaste
hågkomster; ty, såsom en frejdad skildrare anmärkt,   »stället   eger
intresset af en stor mans namn, och man   tycker   
sig   der   känna flägten af hans anda och hans
minne förnyas vid den tanken att han här sett dagen,
att han här
njutit sin första fröjd och blifvit bekant med sitt
första lidande.»

-g.



En abyssinisk kavallerist.
(Tillhör art. här nedan.)

Från Abyssinien.

I.

Europén förstår sig i allmänhet litet eller alls
icke på österlänningen; han kan icke sätta sig in
i dennes egendomligheter, han ser i honom mer eller mindre en vilde
eller halfvilde, som endast kan vara till för honom
att draga någon nytta af.
Är han en hedning eller en muhamedan, så vill
man göra honom till kristen. Men till hvad för en
kristen? Kanske till katolik, till engelsk högkyrklig,
metodist, baptist, kongregationalist etc. etc.? Alla
kyrkor och sekter skicka mycket ofta missionärer
till samma land; der vilja de sedan omvända
invånarne, under det de på det bittraste anfalla
och beskylla hvarandra för irrläror. Detta kan icke
ingifva »barbarerna» någon aktning. Också äro dylika
missionärer ofta, dels medvetet, dels omedvetet, blott
verktyg för politiken eller förelöpare för varubalar,
eller vägbrytare för kattunet, yxan, fällknifven,
spiken och skjutgeväret; om de behandlas illa,
blifva de en välkommen anledning för de europeiska
sjömakterna att blanda sig i de icke kristliga
staternas angelägenheter. Så hafva fransmännen gjort
i Cochinchina, der man systematiskt roffat åt sig land
under missionens hvita fana; samma klander drabbar
äfven engelsmännen, som dock lägga mera inflytande på
varuafsättning än på blott politiska intressen. Men
de begagna sina missionärer helt systematiskt såsom
agenter och biträden och förundra sig efteråt att de
förstockade barbarerna tredskas mot att antaga den
sanna läran och manchesterkattunet!

I Abyssinien hafva båda två, engelsmän som fransmän,
från början drifvit en förderflig hushållning, hvilken
måste göra ett så mycket vedervärdigare intryck,
som såväl de förre som de senare sköto utbredningen
af den »sanna» kristendomen i förgrunden. Genom de
olika missionärernas ränker bragtes split, tvedrägt
och fullkomlig laglöshet in i landet; religionen
blef ingenting annat än en hop absurda lärosatser,
barnsliga bruk och fester, men okunnigheten frodades
lika väl som förr och en hel mängd af lättjefulla och
dumma munkar eller prester gjorde ingenting för att
afhjelpa den. Slutet af visan blef, att sedan hela
landet blifvit splittradt, demoraliseradt och härjadt
af inbördes krig, så räddades det hela genom Englands
beryktade expedition mot Abyssinien 1866, helt enkelt
sista akten af en oförsynt krämarpolitik, som bragt
förderf öfver ett dittills fritt och lyckligt folk.


En abyssinisk musketör.

Vanligen betecknar man med namnet Abyssinien den
ostafrikanska region som sträcker sig från 7 till
20 grader nordlig bredd mellan Röda hafvet och
Nilen. Ordet lär komma af det arabiska Habaschah,
som betyder sammanhopning af många folkstammar och
fullkomligt passar in på dessa trakter. Det finnes
anledning att tro, att Abyssinien blifvit flere gånger
eröfradt och kanhända civiliseradt af ostasiatiska
folk; men abyssiniernas hudfärg bevisar att eröfrarne
blandat sig med de underkufvade och att den verkliga
abyssiniska racen framgått ur denna blandning. Såväl
till ansigtsbildning som hudfärg likna de
beduin-araberna; ett ovalt ansigte, smal näsa med
vacker kontur, en väl proportionerad mun med föga
tjocka läppar, lifliga ögon, ett lindrigt krusadt
hår och medelmåttig kroppsbyggnad, sådana äro de
utmärkande kännetecknen på denna folkgrupp i sin
helhet, som af alla etnologer numera räknas tillhöra
den stora semitiska folkstammen.

Af de upplysningar, som genom åtskilliga resande
blifvit vunna om landets och befolkningens egenskaper,
vilja vi i korthet meddela ett och annat, så vidt som
detta berör våra teckningar, hvilka förskrifva sig
från den franske resanden Guillaume Lejean. Detta
gäller först och främst krigarne, som utgöra den mest
framstående delen af folket.

Deras taktiska öfning är högst bristfällig. Trupperna
uppställas på två linier, rytteriet opererar
på båda flyglarna och fronten betäckes af
skarpskyttar. Fotfolket bär en lång, krokig sabel,
en lans och en sköld och angriper fienden med blanka
vapen, alltid i vildt språng. Det lätta rytteriet har
ypperliga hästar och är i afseende å vighet och snabba
rörelser nästan beundransvärdt. Vid anfall låta de
tyglarna falla, styra hästen genom tryckningar med
knän och hälar och hafva armarna helt och hållet
fria till strid. Ryttaren har vanligen blott en
sabel och två lansar, stundom äfven skjutgevär;
lansarna begagnar han såsom kastspjut och träffar
ganska säkert på 30 till 40 steg. Hvar och en har
en tjenare, som med sabeln i hand och obekymrad om
hvarje fara måste intränga i fiendernas leder för
att återhemta spjutet som hans herre kastat. Detta
rytteri störtar sig med verkligt raseri emot slutna
kolonner. Att vika är skymfligt, hvarje ryttare
söker en ära i att med sin snabba häst störta öfver
infanteristernas hufvuden, och om ett antal af
dessa djerfva kavallerister befinner sig i fotfolkets
rygg, så göra de hellre en kringgående rörelse, än de
angripa bakifrån. Dylika manövrer förekomma icke så
sällan, men emot de europeiska gevären och artilleriet
förmådde dessa käcka ryttare likväl ingenting uträtta.

Skarpskyttarna, vid pass 20,000 till antalet,
rekryteras mestadels från landskapet Tigre. De
fäkta i grupper eller svärmar och såsom tiraljörer
skjuta de förträffligt och ådagalägga mycken
kallblodighet. Deras perkussionsgevär äro goda
men krutet dåligt, emedan hvarje skytt sjelf måste
tillverka åt sig hvad han behöfver.

Den abyssiniske soldaten är visserligen tapper men
derjemte äfven en tjuf och stråtröfvare. Ehuru sjelf
kommen från bondeklassen plundrar han dock landtmannen
på det obarmhertigaste, hvar det låter sig göra. I
detta afseende skiljer han sig från beduinen, som
aldrig förgriper sig på folk af sin egen stam.
Fransmannen Regnards resa i Sverige 1681.
Jean François  Regnard, född  1656,  död  1710.
Anses  näst efter Molière såsom Frankrikes bäste
författare inom karakterskomedien.   Genomreste
Sverige och Lappland 1681.   Skildringen här ofvan
är öfversatt efter hans reseanteckningar.

Hvad man nu för tiden kallar Sverige kallades fordom
Scandia eller Skandinavien, hvilket, så att säga,
är en halfö, som utbreder sig mellan Nordsjön,
Östersjön och Bottniska viken. Detta land har
ej öfverallt lika fruktbara provinser. Lappland
är sjelfva ofruktbarheten, och dess befolkning,
hvilken jag af nyfikenhet besökte vid den bebodda
verldens gränser, är helt och hållet i saknad
af kroppens och själens föda, såsom hafvande
hvarken bröd eller evangelium. Men Gotland och
Östergötland äro provinser, hvilka man i anseende
till deras fruktbarhet kan jemföra med Frankrike,
och jordmånen är der så fruktbar, att den på tre
månaders tid frambringar det, hvartill hon på andra
ställen behöfver nio månader. De andra provinserna,
hvarest man liksom måste tvinga naturen att föda
invånarne, äro Skåne, Småland, Ångermanland och
Finland; och på dessa ställen, der naturen förnekat
åkern fruktbarhet, har hon skänkt öfverflöd på skog,
hvilken invånarne bränna om vintern, för att nästa,
sommar så på askan, hvari säden bättre frodas än
öfverallt annorstädes.

Svenskarna äro af naturen tappre och, utan att
tala om göter och vandaler, som öfverstege Alperna
och Pyreneerna och gjorde sig till herrar öfver
Italien och Spanien, låtom oss betrakta, Gustaf
Adolf, denne hjelte bland eröfrare, som, åtföljd
af en ringa hop svenskar, såsom en blixt genomfor
hela Tyskland, och som lärde alla furstar känna
hans vapens makt. Betraktom Carl Gustaf, den sist
aflidne konungen, som tvingade danskarna, hans
mest hårdnackade fiender, att instänga sig i sin
hufvudstad, det enda, som ännu ej var eröfradt af
hela konungariket, i hvilken han två års tid höll dem
belägrade. Denne furste, hvars hela bana var en kedja
af underbara händelser, tvingade äfven väderleken att
bistå honom och göra underverk i hans intresse. Den
fängslade nemligen Bältens böljor för att gifva honom
tillfälle till en hjeltebedrift. Han lät öfverföra
alla sina trupper på det isbelagda hafvet af två
franska mils utsträckning, med hela sitt artilleri,
och lägrade sig der under flere dagars tid, med en
djerfhet som öfverraskade alla andra, men som för
honom var naturlig. Men om denne furste var stor såsom
krigare, var han det icke mindre såsom statsman, och
han visade det mycket väl under Christinas regering,
hvilken, under det hon rådfrågade sig med en mängd
lärde, hvilka hon kallade till sig från alla håll,
men hvilka minst af allt lärde henne att regera, gaf
honom tillfälle att vinna de åsidosatta rådsherrarna
på sin sida, så att de tvingade drottningen att lemna
styrelsen i hans händer. Hade icke den store Gustaf
Adolf visat vägen åt denne värdige efterträdare?

Drottningen var en värdig ättling af denne store
furste; denna furstinna hade en kunglig själ och har
uttömt de lärdes förråd af beröm och lofsånger. Hon
skulle hafva regerat längre, om hon varit mera herre
öfver sig sjelf. Men den afund som hon uppväckte
bland rådsherrarna, hvilka med otålighet åsågo den
ytterliga ynnest, som hon slösade på riksdrotset
(Magnus Gabriel de la Gardie), med hvilken hon hade
barn, En den tiden gängse, men rent af ogrundad sägen. beröfvade henne kronan.

Hon förändrade sin religionsbekännelse på inrådan af
Spaniens ambassadör, som lofvade henne äktenskap med
sin herre, i fall hon blefve katolik.

Carl den elfte, den nuvarande konungen, är son af
Carl Gustaf och Hedvig Eleonora af Holstein. Det är
en furste, som i ädelhet ej ger sina glorrike förfäder
det ringaste efter; hans stolta och kungliga hållning
visar genast, att han är af Gustavernas ädla stam.

Denne furstes böjelser äro helt och hållet krigiska,
och nu, när han ej har flere fiender att besegra,
är björnjagt hans favoritnöje. Denna jagt bedrifves
bättre om vintern än om sommaren, och när någon
bonde upptäckt björnens tillhåll genom spår i snön,
underrättar han derom öfverjägmästaren, som ledsagar
konungen dit. Björnen är ett mycket tappert djur. Vi
sågo en i Stockholm, som konungen med egen hand hade
dödat just när den varit i farten med att qväfva
konungens favorit Wachtmeister. Konungen har alltid
hos sig tre eller fyra björnungar, på hvilka man
afklipper tänder och klor en gång i månaden.

Vi ankommo till Sverige den 1 Juli öfver
Helsingborg. Derifrån reste vi till Engelholm och
Halmstad, en befästad stad och nämnvärd för den
sista bataljen, som konungen der levererade. Detta
var hans första strid, och hans första vunna seger,
biträdd af herr Feuquières, generallöjtnant i franska
armén och ambassadör hos konungen af Sverige. Det var
just i denna strid, som den unge konungen, hänförd af
sitt mod och troende sig åtföljd af sitt drabantgarde,
med hvilket han ansåg sig oöfvervinnelig, ensam rusade
in midt i den fiendtliga
hären, sökande öfverallt konungen af Danmark,
och utmanande honom med hög röst; men när han
ej fann honom, satte han sig i spetsen för ett
fiendtligt regemente, som befann sig utan anförare,
och kommenderande på tyska språket, såsom nordens
nationer alltid göra, förde han det i midten af sin
armé, der det blef totalt nedhugget. (Denna anekdot
hör annars till historien om slaget vid Lund.) Från
Halmstad reste vi till Jönköping, hvars läge vid
stranden af Vettern är beundransvärdt. Derifrån reste
vi till Grenna, Norrköping, Linköping, Nyköping och
Vellit (Telje?) och anlände till Stockholm 


Abyssinisk skarpskytt.
(Tillhör art. »Från Abyssinien».)

Öfvers. anm.
måndagen klockan 11 på aftonen, efter en genom dag och
natt i sex dygn fortsatt resa, genom klippor och
skogar af gran och björk, som erbjödo den vackraste
utsigt i verlden. Invånarne i dessa trakter hafva
något vildt i sitt skick och utseende; klimatet och
landets läge äro dertill orsaken.

Stockholm är en stad, som är beundransvärd genom sitt
egendomliga läge vid nära på midten af Östersjöns
utsträckning, vid början af Bottniska viken. Inloppet
är svårt för den mängd af klippor, som deri ligga,
men är skeppet väl framkommet, så ligger det här
säkrare än i hvilken annan hamn i verlden som
helst, utan ankare och upp till husens murar. Vårt
första göra var att uppvakta herr de Feuquières,
vår ambassadör på stället, som mottog oss på bästa
vis i verlden. Andra dagen förde han oss att kyssa
konungens hand. Konungen är tjugofem år gammal och
hans lynne är helt och hållet krigiskt. Vi hade den
äran att samtala med honom nära en timme, och se på
honom så mycket vi ville. Han är en välvuxen herre
med en stolt och kunglig hållning. Han är sedan ett
år tillbaka förmäld med dottren till Fredrik III af
Danmark. Dessa kungliga personer hafva alltid för
hvarandra haft ett särdeles tycke, hvilket också
genast var synbart.

Under vår vistelse i Stockholm firades en stor
fest, till ära för den nyfödda prinsessan. Vi voro
närvarande vid dopet. Bordet var serveradt med
allehanda goda saker, och för att betyga sin glädje,
företog sig konungen att dricka hela hofvet under
bordet och gjorde sig mera glad än vanligt. Han
uppmuntrade dem till dryckjom, sägande att »en
krigsman ej vore tapper, när han ej följde sin
konung». Han
talade med alla det lilla fransyska han kunde,
och jag lade märke till, att han var den i hela
hofvet, som minst talade detta språk. Alla adelsmän i
Sverige göra sig annars en ära af att väl tala detta
språk. Engelska sändebudet gjorde underverk i detta
dryckeslag; d. v. s. han blef först rusig. Dernäst
i ordningen följde det danska sändebudet, som i sin
konungs namn hållit prinsessan till dopet. Derefter
följde hela det öfriga sällskapet. Damer voro äfven
tillstädes, och bland dessa utmärkte sig i synnerhet
riksdrotsets döttrar genom sin fägring och ädla
hållning.

(Härefter beskrifver författaren på ett särdeles
målande sätt sin resa till Kopparberget och Sala
silfvergrufva, hvilken skildring vi förbigå och vilja
endast anföra slutet af hans berättelse.)

I Stockholm sågo vi äfven ett sändebud från khanen
öfver de Krimska tartarerna. Denne furste utdelar
presenter, som kosta honom sjelf ingenting, och
hans bref till kristna potentater anses såsom en
synnerlig nåd. Jag var närvarande, när sändebudet
hade sin audiens. Konungen satt på en uppstoppad stol,
omgifven af sitt hof. Sändebudet framförde illa sitt
helsningstal, utan att en gång se på konungen. Derpå
presenterade han konungen fem à sex bref. Det ena
var från khanen, det andra från hans gemål, ett
var från förste ministern. Vidare gaf sändebudet i
presenter några tartariska hästar, illa vuxna men
af obestridlig styrka och vighet. Konungen svarade,
att han mottoge dem, om de verkligen vore från khanen,
hvilket sändebudet bedyrade. Derpå kysste de konungens
händer, läggande dem på sina hufvuden. Fem eller sex
dåligt klädda herrar utgjorde sviten och aldrig såg
jag något mera uselt.


Skogsbruden.

Ett ungdomsminne.

Det var den tiden jag var en liten mager och späd
student. Det är således icke från i går, som
detta minne förskrifver sig. Jag var bjuden till
min vän, patron Schmidt på Kummelnäs, en egendom
belägen på Vermdön och den tiden säte för en
ättiksfabrik. Der skulle jag nu tillbringa några
lycksaliga sommardagar i den lefnadsglade och
älsklige vännens ungkarlshem. Vi förde icke något
enstörigt landtjunkarlif. Vi helsade på grannarna,
vi fiskade, seglade och flanerade i berg och skog,
utan att ändå på minsta vis försumma den dagliga
tillsyn, som var ett oeftergifligt vilkor för den
sura fabrikens behöriga fortgång och förkofran.

Första morgonen jag var på Kummelnäs, tog patron mig
under armen och förde mig ned i stallet. »Här skall
du få se», sade han, »en liten välskapad fölunge,
som jag hvarje morgon allt från hans födelse lyft och
burit så här, för att se, om jag icke genom daglig
öfning och ihärdighet skall kunna lyfta och bära
honom äfven, då han blir en stor häst.» Jag bad honom
afstå ifrån ett så dåraktigt och vådligt experiment,
hvilket troligen skulle komma att sluta med en spark,
som han aldrig skulle glömma. Emellertid fortsatte
han att lyfta på »lillhästen» dagligen, så länge
jag var på stället och äfven sedermera, ehuru jag en
tid efteråt lät mig berättas, att hästen slutligen
blef husbonden för öfvermäktig, oaktadt dennes vidt
erkända vighet och muskelstyrka.

Bland andra manhaftiga idrotter, hvaruti Schmidt
utmärkte sig, var han äfven en väldig jägare; men
som jag aldrig förstått mig på jagt och, oaktadt min
stora törst för öfrigt, aldrig varit blodtörstig,
stannade jag vanligtvis hemma, då patron gjorde sina
små jagtutflygter; sträckte mig i stället makligt på
min beqväma soffa och läste Werthers lidande eller
någon annan lika uppbyggelig bok, som jag kunde
påträffa i husets bokförråd.

En dag, då det småregnade och var dystert och
otrefligt i naturen, inträdde min vän och föreslog
mig att göra en promenad på förmiddagen och helsa
på hans vän och granne, pastor Moberg på Ramsmora,
ett kapellpredikants-boställe,
ungefär en knapp halftimmes väg från Kummelnäs,
då man nemligen i sakta mak tog genvägen öfver
skogen. Som det småduggade ifrån det dimmiga
himlahvalfvet, hade jag just ingen särdeles lust att
lemna Werthers lidande, för att utsätta mig för ett
nytt lidande i regn och dåligt väglag.

»Opp! det hjelper inte, du skall med,» utbrast min
vän, »jag bär dig på mina axlar och ställer dig
torrskodd midt på prestens hvitskurade salsgolf.»

Förslaget föreföll mig eget och gripande, och då jag
ansåg det derjemte vara ganska naturligt att då patron
på Kummelnäs kunde bära en häst, han väl också kunde
bära en mager student, så antog jag förslaget.

Jag utrustades genast med bössa, väska och jägarhorn
och satte mig upp på hans axlar. »Kom ihåg,» tillade
min tvärsäkre vän, »att du ej får sätta din akademiska
fotsula på marken, förrän du ståndar på prestens
dogmatiska golf. Söta karl skall bli storögd och
gapande, då han ser oss komma på detta för honom
hitintills okända sätt att färdas. Han bjuder genast
på den gödda kalfven och vi bli välkomna som englar
i hans patriarkaliska tjäll.» Söta karl var nemligen
patron Schmidts hvardagsbenämning på pastor Moberg.

Jag blåste till uppbrott några ovana och äfventyrliga
toner på mitt jägarhorn och fann snart med stor
tillfredsställelse, att min tvåfotade häst bar
särdeles lätt. Öfverallt i gluggar, dörrar och fönster
tittade folket på den sällsamma ridten.

Då vi efter en stunds vandring uppåt skogen möttes af
en gärdesgård, som vi måste öfver, ville jag af ömt
hjerta stiga af och befria min vän ifrån hans börda
och beqväma mig att gå på egna fötter; men då visade
han sitt istadiga humör och ville alldeles icke höra
talas om någon förändring i den utstakade planen för
vårt fälttåg, utan lät mig sitta af på gärdesgården
till dess han sjelf klifvit öfver, hvarefter han tog
mig på ryggen igen och fotade på i samma tågordning.

Då vi slutligen kommo till en dalsänkning, som var
temmeligen vattenhaltig, var jag rätt nöjd och belåten
att få
sitta torr om fötterna i mina snygga blanklädersskor,
medan min outtröttlige patron klef oförskräckt på i
sina höga, vattentäta jagtstöflar.

Men nu mötte oss en syn, som ovilkorligen kom oss
att stanna och häpna. Vi gnuggade oss i ögonen, för
att få klart för oss, hvad det var för en brokig och
besynnerlig massa, som rörde sig i rak riktning emot
oss ifrån skogsbrynet på andra sidan om den sumpiga
dalgången.

»Det är visserligen ett spökelse,» utropade min vän,
»blås i hornet, i fall faen är lös, och låt oss se
hvad det kan ha för verkan.» Jag blåste i hornet,
men utan någon synbar effekt. Den besynnerliga massan,
som för våra ögon blef allt brokigare och brokigare,
nalkades småningom, till dess vi slutligen möttes,
ansigte mot ansigte, då vi å ömse sidor utbrusto i det
muntraste skratt, som gaf eko i de omgifvande bergen.

Lika barn leka bäst. Det var nemligen en brud, som,
iklädd alla möjliga grannlåter, kom tågandes med sin
så kallade bönekarl, hvilken hade då, som ännu i dag,
till uppgift att följa bruden omkring i gårdarna för
att vara hennes beskyddare samt i en medförd säck taga
om hand de gåfvor af matvaror, penningar och effekter,
som vankades här och der, och som voro afsedda för
det stundande brölloppet.

Bruden, som kom från Velamsunds herrgård på väg
till Kummelnäs och iklädd skor och hvita strumpor,
och som ej
kunde, med någon utsigt att bibehålla sin bruddrägts
ursprungliga renhet och glans, traska igenom den
sumpiga dalgången, hade sett sig föranlåten att
sätta sig i säkerhet på sin följeslagares rygg. Denne
pålitlige beskyddare höll nu troget hennes hvita ben,
ett i hvar hand framför sig, så att han gick liksom i
ett par hvita skacklor, under det att hon sjelf höll
honom om halsen lika trofast som om det varit hennes
egen lilla förtjusande gubbe.

Sedan vi vexlat några ord och skrattat för resten
åt det snarlika i vår situation och det löjliga i
vårt möte, fortsatte vi vår väg åt ömse håll; men å
vår sida kunde vi ej underlåta att en och annan gång
vända oss om för att se, huru bruden såg ut på andra
sidan. Med en stor paraply, som hon höll öfver sig,
tog hela gruppen sig rätt komisk ut, antingen man
såg den framifrån eller bakifrån.

Vi hade nu ej långt qvar till prestgården. Presten
stod på trappan, då vi nalkades. »Söta karl!» ropade
patron Schmidt, »öppna salsdörren och bed oss för all
del vara hjertligen välkomna!» Presten öppnade dörren
på vid gafvel under skratt och bugningar. Undertecknad
ställdes, enligt löfte, midt på golfvet, torrskodd och
till alla delar väl konserverad, och under uppsluppen
munterhet beskrefvo vi vårt möte med skogsbruden
samt deltogo sedan med strykande aptit i prestens
uppdukade ungkarlsmiddag på hans lilla trefliga,
till natur och läge alpartade Ramsmora.

E. S-dt.


Hammers museum. 

III.

Vi stannade sista gången, i vår öfverblick af fajansens
och porslinets historia, vid den epokgörande
tillverkning, som på sin tid bar namn af holländskt
porslin, och hvilken vann så stor spridning öfver hela
Europa, att den slog ur brädet nästan all medtäflan
under nära ett halft århundrade. Fajansen från Holland
hade hufvudsakligen en tillverkningsort, staden
Delft, och under sin glanstid egentligen ett slags
hufvudmönster, nemligen imitationen af de kinesiska
och japanska porslinen, först med endast blå ornament,
sedan i flere färger. Holländarne voro nemligen de,
som först införde dessa österländska alster i den
europeiska marknaden; och ingenting var naturligare
än att de sjelfva sökte konkurrera med dem, i det
de upptogo deras form- och färggifning. Det låter
som en paradox, men är det i sjelfva verket icke,
att införandet af dessa mönster ganska väsentligt
bidrog att framkalla rococosmaken i Europas
konstindustri, denna smak, som, i likhet med den
kinesiska, är den enda art naturalism, hvilken äfven
förtjenar namnet stil. I Delft blomstrade, som sagdt,
fajansfabrikationen särdeles mot slutet af 1600-talet,
då ej mindre än 43 fabriker der drefvos. Äfven
Sverige var föremål för en liflig införsel. Derom
vittnar, bland annat, den holländska 
fajansafdelningen i Hammers museum, som räknar öfver 150
nummer, mest delftporslin. Bland dem märkes en mängd
vackra vaser och fat, blomsterkrukor, lika dem, som
finnas å Stockholms slott i Logården och bära Carl
XII:s namnchiffer, ja, en hel kakelugn med bibliska
scener, olika för hvartenda kakel. De gamle sågo ej
på kostnaden, blott de fingo något prydligt. Dylika
kakel, ämnade till väggklädnad i ett kök, skänktes
från Hesselbyholm till konung Carl XV:s samlingar å
Ulriksdal, der de nu kläda ett helt litet rum.

Men vi få ej för länge dröja vid holländarnes prydliga
fajanser, ty vi stå nu framför en ändå märkvärdigare
och mer lysande epok i lertillverkningens
historia. Allt sedan det kinesiska porslinet blef
bekant i vår verldsdel, i början af 1500-talet, hade
man gjort fåfänga försök att efterlikna det, ej blott
i dekorationens manér, men i sjelfva godset. Det var
uppenbart, att dessa porsliner voro öfverlägsna allt,
hvad den europeiska keramiken erbjöd, genom varans
tunnhet och eleganta halfgenomskinlighet, genom
målningarnas finhet och prakt samt deras smältande
harmoni med sjelfva grunden. Experimenten ledde
visserligen tidtals till ganska lyckade resultat,
men dels blefvo dessa ej af någon betydelse för
industrien, dels gåfvo de mera sken än verklighet,
mera ett slags hård glasblandning än egentligt
porslin. Då gjordes i Sachsen 1709 eller 1710
upptäckten af verkligt s. k. fältspat-äkta porslin;
och det var Johann Friedrich Böttger, som äran
tillkom. Vi kunna ej här följa uppfinningens historia
i spåren, men anteckna blott att hufvudsaken dervid
var, att man påträffade kaolin eller porslinslera
af just det slag, som begagnas af kineserna, samt
att Böttger blef den förste föreståndaren för den
verldsberömda fabriken i Meissen, den oupphunna
mönsterbilden för alla statsfabriker i Europa under
förra århundradet. Vid Böttgers tidiga död (1719) vid
endast 35 års ålder, hade tillverkningens tekniska del
redan hunnit sin fulla utveckling; och det blef hans
efterträdare hufvudsakligen förbehållet att utbilda
det konstnärliga elementet. Fabrikens förnämsta
glansperiod inföll vid midten af 1700-talet, då den
förde i handeln dessa förtjusande rococopjeser,
som nu anses tillhöra keramikens yppersta och mest
eftersökta alster. Ni har väl någon gång hört talas
om en grupp eller en figur af »gammalt sachsiskt»,
sett något charmant fat eller en sachsisk servis med
rika blomsterprydnader? Det der var äfven våra egna
förfäders stolthet och glädje, hvarför man ännu ibland
i Sverige påträffar mången godbit af »vieux saxe». För
dem, som haft tillfälle att besöka Hammers museum,
bär detta ock syn för sagen, ty bland de närmare
300 föremålen af Meissen-porslin träffar man äfven
saker, som tillhört våra konungar, och till och med
nio stycken af Böttgers äldsta rara tillverkning, det
brunröda, lergods liknande porslinet. Och hvilka söta
figuriner sedan! Der se vi »kärleken som skolmästare»,
der honom åter som apotekare; än är det en liten »rysk
fruktsäljare», än en sömmande flicka eller ett par
lekande barn. Och allt bär prägeln af fulländning, i
teckning som modellering, i färg som form. Ej under
att dessa läckra grupper och figurer blifvit mönster
för otaliga efterbildningar vid de sydtyska fabrikerna
under förra och detta århundradet, att sjelfva Sèvres
tog dem till föresyn, och att äfven det norra Europa
försökte sig i samma genre. Numera gör man i Meissen
också sådana, mestadels efter gamla modeller; men
andan har vikit, och den höga konstnärlighet, som man
beundrar i hvarje enskildhet af de gamla pjeserna,
saknas oftast i de nya.
Jag nämde de sydtyska fabrikerna och bör då
ej glömma att omtala, det dessas alster mången
gång äro ganska behagliga, äfven när det gäller
hushållsporslin. De erhöllo alla hemligheten af sin
tillverkning från Meissen, och likaså mestadels
sina mönster. Sjelfständig betydelse erhöll
egentligen blott Wien, der man, särdeles kring
början af detta århundrade, förträffligt arbetade
»paradkoppar», figurer och annat lyxporslin. De
upphöjda förgyllningarna å Wien-porslinet anses
ypperst i sitt slag. Statsfabriken der nedlades
i början af 1860-talet. Deremot fortlefver den i
Berlin, som nu i öfver hundra år varit offentlig
inrättning. Rätt vackra serviser och figurer samt
prydnadsvaser tillverkades äfven här under förra
århundradet. Om alla dessa många fabriker får man
ett särdeles rikt begrepp af museet, som innefattar
öfver 200 nummer af Berlin- och sydtyskt porslin,
af det förra slaget flere verkliga praktpjeser,
af det senare, bland mycket
annat,   en   liten   förtjusande   frukostservis
(tête-à-tête)   från Wien, i djupblått med upphöjdt
guld, mästerligt utförd.

Men innan vi gå längre i skildringen af porslinets
historia, låtom oss kasta en blick på fajansens och
den finare lervarans. Dessa få nu först betydelse för
norden, och särskildt framträdde Sverige under loppet
af 1700-talet i de fajanstillverkande ländernas
led. Det var 1726 som ett bolag bildades för att
vid Rörstrand tillverka »delftporslin»; och efter
många försök lyckades man mot slutet af 1730-talet
föra fajans i handeln till någon mer betydande
mängd. Den framgång fabriken vann framkallade snart
konkurrens. Marieberg anlades 1758 och fortfor,
under vexlande öden, att tillverka fajans, och senare
äfven porslin, under trettio år; mot slutet innehades
fabriken af egaren till Rörstrand och nedlades af
honom 1789. Tillverkningarna från Rörstrand och
Marieberg
äro för Sverige dyrbara minnen af en ganska högt
drifven industri; och särdeles de senare utgöra,
genom sina behagliga former, sin smakfulla dekoration,
sin mjuka hvithet och den präktiga färgutstyrseln,
prydnader i hvilken samling som helst. Det är också
derför, som illustrationen framställer några prof af
dessa fabrikationer, hemtade ur museet, hvilket är
den på olika föremål af alla slag rikaste samling, som
finnes. Det räknar nemligen öfver 500 nummer af gammal
svensk fajans och porslin, utom alla dupletter. Der
finnas granna vaser af flere former, krukor med
fåglar på locket och omslingrade af rankor, bålar
i form af laggkärl, krönta af citroner och omgifna
af vinrankor, soppskålar af en mängd slag, de flesta
rikt dekorerade, te- och kaffekannor, tebordsbrickor,
fat och tallrikar i oändlighet; och framförallt
träffar man der prof af de rara porslinspjeserna
från Marieberg, kremkoppar och bricka med målning,
tedosor, ljusstakar samt mindre grupper
och figurer af många slag, flere mycket vackra,
ehuru alltid i liten skala. Våra läsare torde sjelfva
afgöra, om ej de former, vår teckning framställer,
förtjena allt erkännande; hvad jag vet är, att de
svenska nya efterbildningarna af gamla fajanser från
Marieberg och Rörstrand väckt uppmärksamhet på alla
större utställningar och ansetts innebära uppslaget
till en sjelfständig svensk specialitet i fajansväg.


Grupp af svensk fajans från Hammers museum.

Vår utflygt för oss nu till England, ett land, som
egentligen först under förra århundradet intog en mer
bemärkt plats på industriens område. Den engelska
fajansen och lervaran har en mycket vidlyftig och
omsorgsfullt undersökt historia, på hvilken jag här
ej kan inlåta mig; nog af, vi fästa i minnet blott
ett namn, men också ett af keramikens största: det är
Josiah Wedgwood, uppfinnaren af »drottningens porslin»
(queen's ware) och af det ännu berömdare »jasper

En prairiebrand.
ware». I det senare materialet utförde han
de förträffligaste vaser, urnor, kaméer, skålar,
hvilka genom arbetets utomordentliga nätthet och den
höga konstsmak, som uttalar sig i dem, alltid skola
räknas bland keramikens mönsterverk. Också var det
konstnärer, sådana som Flaxman m. fl., hvilka lemnade
ritningar och modeller till dessa arbeten. Hammers
museum förvarar nära 200 nummer engelskt fajans- och
stengods, deribland 127 stycken äkta Wedgwood; såsom
märkligare pjeser böra nämnas: kikare, essensflaskor
och en följd af kaméer i hvit relief på blå grund,
dessutom många prof af »basalt ware» (ett slags
svart stengods) m. m. Från Wedgwoods dagar räknar
den engelska lervaru-tillverkningen sin egentliga
uppkomst; och sedan dess har hon utvecklat sig till
ett omfång och en konstnärlig betydenhet, som ställer
henne i jemnbredd med andra länders.

Men vi återgå till porslinet, hvars mest värderade
mästerverk från förra århundradet jag ännu ej
omtalat. Läsaren förstår kanske att jag menar
det gamla sèvresporslinet, kronan af rococo-tidens
konstindustri, åtminstone i alla rättrogna fransmäns
ögon. Redan 1695 hade man i S:t Cloud begynt tillverka
ett slags glasporslin, framstäldt uteslutande på
kemisk väg och genom förfaranden, hvilka länge höllos
hemliga. Ett par andra fabriker följde den första
i spåren, och af dem blef den i Vincennes snart nog
statsegendom och förlagd till Sèvres. Tillverkningen
af det nyss nämda porslinet (frittporslin, porcelaine
tendre) nådde sin höjd strax efter midten af seklet;
massans utomordentligt behagliga hvithet, modellernas
rikedom och konstnärliga fulländning, måleriernas
höga konstanda, allt bidrog att göra sèvresporslinet
till en verkligt kunglig vara. Också bortskänktes en
stor del af den bästa tillverkningen, och endast den
underordnade kom i handeln. Efter 1770 och sedan
kaolin blifvit upptäckt i närheten af Limoges,
började fältspat-äkta porslin äfven tillverkas 
vid Sèvres; men snart nog förföll konstsmaken,
och från början af detta århundrade åtnjöt fabriken
ej mera det obestridda anseende för öfverlägsenhet,
som tillförene. Ännu fortfar Sèvres, ännu är det ett
konstnärligt institut snarare än en fabrik; men trots
all prakt utöfva dess alster ej mer den tjusning som
förr, och deras inflytande på den öfriga keramiken
är knappt märkbart. Frankrike egde för öfrigt en
mängd porslinsfabriker under förra seklet, såsom
Mennecy-Villeroy, Niderviller samt flere i Paris;
och af alla finnas prof i museet. Af Sèvres märkas
några och tjugo stycken, bland dem en blomkruka från
fabrikens yppersta tid (1762), briljant dekorerad med
buketter, blomguirlander o. s. v., koppar, tallrikar,
statyetter, vaser i biskuit m. m., tillsammans
representerande ett litet kapital. »Vieux sèvres»
åtnjuter nemligen i konstmarknaden äran att stå högre
än någon annan keramisk produkt. Såsom ett exempel,
och ett ganska färskt ändå, tillåter jag mig anföra,
att i år och i vårt land en ovanligt praktfull vas af
detta slag lär betalats med 20,000 kronor. I början
af året erlades vid en konstauktion i Paris för ett
par medelstora sèvresvaser den lilla nätta summan
af 190,000 francs. Kom sedan och säg, att gammalt
porslin ej lönar mödan att samla!

Jag skulle ännu ha mycket att säga om åtskilliga
porslinstillverkningar från förra århundradet, den
danska t. ex.; jag skulle orda något om den storartade
utveckling, den keramiska industrien i vårt århundrade
vunnit, om den pånyttfödelse, hon genomgått sedan ett
par tiotal af år m. m. Ämnen tryta ej, men deremot
befarar jag, att mina läsares tålamod redan satts på
ett väl hårdt prof, och att således mycket af den
»varan» ej finnes i behåll. Jag tager mig derför
friheten att afsluta min lilla utflygt i keramik med
uttalande af den förhoppning, att åtminstone något
af hvad jag haft att andraga befunnits förtjent af
uppmärksamhet.

-rn.


En prairiebrand.

En egendomlighet för de vestra trakterna af Förenta
Staternas område äro de ofantliga grässlätter,
som man benämner prairier och hvilka utgöra en
tummelplats för indianernas ströftåg och buffeljagter. 
Det fordras verkligen en indians öga och fina
väderkorn för att leta sig väg öfver dessa enformiga
slätter utan synliga vägar, en mjuk moccasin för att
känna någon olikhet uti marken, der den trampats
af menniskofötter. Prairierna vid Rio Grande höra
till de trakter, dit yankeerna ännu ej flyttat sitt
stjernbanér och der indianen ströfvar omkring i
jemförelsevis ostörd frihet.

Det är på dylika prairier som man understundom kan få
bli vittne till scener sådana som den vår illustration
framställer. Sällan torde dock åskådaren vid sådant
fall vara i tillfälle att med lugn åse det rysligt
sköna skådespelet. En kolsvart rök välter i massor
fram öfver slätten; fåglar, bufflar, rofdjur, allt
hvad lif och anda har jagar fram i vild flykt för
att undkomma lågorna eller uppnå någon af de djupa
klyftor, som här och der genomkorsa gräsöknen.

»En dylik prairiebrand», säger en reseskildrare,
»förorsakas stundom af slumpen eller genom resandes
och jägares vårdslöshet; men vanligtvis är det med
afsigt som prairiebebyggarne tända eld på stora
sträckor, för att sedan erhålla så mycket bättre och
frodigare gräs till foder för sina hästar. Några dagar
efter branden ser man redan ett spädt gräs uppsticka,
hvars grönska döljer de af elden svärtade ställena,
och då begifva sig indianerna dit med sina hjordar,
efter att hafva antändt prairien på andra håll.

Olyckligtvis vänder sig mången sådan afsigtlig brand
till indianernas eget förderf och förgör deras boskap
och villebråd, ty om menniskan efter behag kan påtända
denna gräsocean, så står det utom hennes förmåga att stäfja
eller styra branden, framförallt om en orkan uppstiger
och i rasande fart drifver lågorna fram öfver slätten,
stundom kastande deras eldtungor öfver ofantliga
afstånd, der intet brännbart finnes.»

»Vi hade», fortsätter den resande, »satt oss i
säkerhet på botten af en klyfta jemte bagage och
djur, samt betraktade från vår skyddade plats den
brand, som från alla håll hopade sina fasor. I
synnerhet storartadt blef intrycket deraf när
natten inbröt. Den mörka himlen syntes ännu mörkare
till följd af lågornas sken, som med en röd färg
begöt rökmolnen, hvilka hvirflade fram från alla
sidor. Denna färg vexlade oupphörligt efter vindens
styrka och växtlighetens rikedom. Ett fruktansvärdt
dån beledsagade branden: det var hvarken åskan eller
vindens tjut, det var ett doft buller, likt det som
höres, då tusentals flyende bufflar komma jorden att
darra ...»

Den erfarne indianen betraktar lugnt röken, som
välter fram öfver hans hufvud, förebudet till en
annalkande brand. Från den plats som han valt,
och dit han sammanfört en mängd brännbara ämnen,
sätter han eld i gräset och följer uppmärksamt
dess kringgripande. Olycklig den, som oförberedd
öfverraskas af en sådan brand. Förgäfves skall han
anlita sin hästs snabbhet för att undgå faran. Det
höga gräset, som når honom till axlarna, snärjer sig
kring hästens ben, och ryttare så väl som häst blifva
offer för den oblidkelige fienden. Rödskinnet sjelf,
som eljest skämtar med döden, darrar vid tanken på
elden, och om du frågar honom om han är rädd, skall
den stoltaste krigare skaka på hufvudet och med låg
röst svara: »Uppväck icke den store Andens vrede,
ty han eger ett förfärligt element.»
Strengnäs och Tynnelsö.

Gammal bygd omgifver oss här: vi stå midt ibland vår odlings
äldsta minnen. På grund af den gissning, hvars
riktighet icke kunnat bestridas, att Södermanland
mottagit sia första befolkning från Upland, kan
man nemligen med fog omfatta den åsigten, att
Strengnästrakten var den del af landet söder om
Upland, som i främsta rummet ådrog sig då varande
nybyggares uppmärksamhet.

Härtill bidrog väl förnämligast läget. Den udde,
på hvilken Strengnäs ligger, utgör nemligen,
med undantag af förbindelsen öfver Norrström, ena
ändpunkten af deri enda farväg, som finnes mellan
Södermanland och Upland, vägen öfver Toster- och
Aspöarna, i förening med färjleden öfver det smala
sundet vid Strengnäs och det något bredare Agnesund,
nära Enköping. Äfven de, som från Mälarens utlopp
vattenvägen utefter dess södra strand letade sig inåt
landet, måste ovilkorligen fästa sin uppmärksamhet
vid stränderna af den nuvarande Strengnäs-fjärden
och de kringliggande öarna, hvilka erbjödo ett
tacksamt verksamhetsfält såväl för bygdbrytaren som
för fiskaren. I all synnerhet måste de stanna här,
om de hade någon blick och något sinne för den
tilltalande skönhet, hvarmed naturens herre i så
rikt mått prydt dessa nejder. Öfverväldigande måste
i sanning intrycket af denna natur i dess vilda och
ostörda skick ha varit på de första besökarne! De
aldrig förr befarna vattnen, de af Mälarens största
ögrupp bildade förtjusande fjärdarna, vikarna och
sunden speglade strändernas tysta, väldiga urskogar,
främmande ännu för elden och yxan och ännu i okränkt
besittning af den jord, som derefter skulle visa sin
aldrig svigtande förmåga att bära ädlare skördar.

Länge dröjde det ej efter traktens bebyggande förr än
Strengnäs blef dess hufvudort. Så var under hednatiden
Strengnäs redan namnkunnigt som en stor offer- och
handelsplats, der man höll allmänna möten: »samting»
-- ett ord, som bibehållit sig till vår tid såsom
namn på en af stadens till helt nyligen hållna två
årliga marknader.

Denna platsens betydelse för sin trakt stärktes när
Kristi förädlande läror började i landet predikas,
från hvilken tid kristendomens annaler beteckna
Strengnäs såsom en vigtig ort jemväl derför,
att Södermanlands apostel, den »helige Eskil»,
här uppgifves omkring år 1080 ha blifvit stenad af
hedningarna, dem han ville omvända.

Efter denna händelse förrunno nära tre hundra år,
så vidt befintliga urkunder gifva vid handen,
innan Strengnäs blef stad. Stadens äldsta kända
privilegier äro nemligen de af konung Magnus Smek
år 1336 utfärdade. Långt förut var platsen likväl
biskopssäte. Den första biskopen i Strengnäs nämnes
från medlet af tolfte seklet, samtidigt hvarmed
äfven omtalas der anlagda kloster, deribland ett
dominikaner- eller svartbrödrakloster på platsen,
der Eskil blifvit mördad.

Det lilla samhällets hastigare tillväxt kan räknas
från domkyrkans byggande. Kärna till den blifvande
staden, har hon allt sedan varit dess förnämsta
prydnad. Året, då denna herrliga tempelbyggnad
började, kan icke bestämmas; man vet blott att den
fullbordades mellan åren 1160 och 1208. Strengnäs
domkyrka räknar sålunda lika hög ålder som domkyrkan
i Upsala; mycket förr än den senare blef hon dock
fullbordad. Hon invigdes 1291 af biskop Anund, dervid
den förfärliga olyckan timade, att elden, genom
ovarsamhet med ljusen, hvilka vid sådana tillfällen
enligt katolskt bruk användas i stor mängd, kom lös i
kyrkan, som helt och hållet nedbrann, så att endast
de nakna murarna qvarstodo. Det nedbrunna templet
återställdes dock snart i sitt förra skick och erhöll
derjemte under 13- och 14-hundratalen ytterligare
tillbyggnader. Kyrkan blef dock ytterligare
underkastad flere hårda eldprof. Så afbrann hon
fullständigt 1473, reste sig åter ur askan, för att
1551 åter nedbrinna, hvarefter byggnaden till sin
grund var så skadad, att hon under Johan III:s regering
måste aftagas 16 alnar på höjden, till följd hvaraf
pelarne, som uppbära hvalfven, nu synas väl tjocka
och sålunda för
ett kritiskt sinne störa intrycket af kyrkans
inre. Efter lutherska bekännelsens antagande har
kyrkan äfven varit utsatt för flere eldsvådor, alla
förorsakade af åskan, såsom år 1630, 1643, 1686,
men värst 1723, då det höga, med fyra smärre spiror
omgifna tornet förstördes, och i hvars ställe det
nuvarande byggdes och fullbordades, 250 fot högt,
af slottsbyggmästaren Gerdes 1745. Hvad angår
storleken, så är denna kyrka den fjerde i ordningen
af landets domkyrkor, i längd hållande 300 fot och i
bredd 56 fot. Det synnerligen ljusa och vackra koret
är betydligt yngre än den öfriga kyrkan. Det byggdes
efter branden 1473 af biskop Rogge, vanligen biskop
Cort kallad, och undergick till sitt inre år 1811 en
betydligare förändring.

Enär afsigten är att denna tidskrifts illustrerade
afdelning framdeles skall prydas med några
afbildningar af föremål i Strengnäs domkyrka, hvartill
en beskrifvande text väl kommer att fogas, blir då
tillfälle att närmare inlåta sig på byggnadsstilen
och kyrkans inre, öfver hvilket vi nu endast skola
kasta en hastig blick, för att sedan öfvergå till
denna uppsats' egentligare ändamål.

Till det mäktiga intrycket af detta tempels inre
bidrager i hög grad det ljusa, rymliga koret,
trots allt hvad ur estetisk synpunkt må ordas om
att dess moderna stil förryckt kyrkans ursprungliga
karakter. I korets fria rymd inströmmar himlens
ljus genom tre sidors höga fönster och gör det i
högsta måtto gladt och effektfullt. Detta kor är i
förhållande till den öfriga kyrkan, kan man säga,
liksom reformationen till katolicismen. På ena stället
är ljus, frisk luft och glädje; på det andra skumt,
dystert och kyligt. Längs begge sidorna af de gamla
väggarna löper, enligt katolsk sed, en rad af smärre
korbyggnader, nu förvandlade, åtminstone de flesta,
till grafvar för flere af vårt lands namnkunnigaste
familjer. Der påträffas sålunda, bland andra, Carl
Carlson Gyllenhjelms graf och det forna Stureska,
nu Stenbockska, grafkoret. Under golfvet af nya
koret hvilar, som bekant, stoftet af Carl IX och
hans båda gemåler; vid sidan derom är Sten Sture
den äldres graf. Under medeltiden säges kyrkan ha
räknat ej mindre än 69 altaren. Antalet är kanske
något öfverdrifvet, dock ingalunda otroligt. Många
af dessa altaren egde till följd af fromma stiftelser
stora rikedomar. År 1848 undergick kyrkan till sitt
inre en större reparation, och under senare åren ha
pågått betydliga restaurationsarbeten, hvilka ganska
mycket ökat intresset af ett besök derstädes. Bland
andra dyrbarheter, som kyrkan eger, är Carl IX:s och
hans gemåls, drottning Christinas, kronor af guld,
hvilka för några år sedan hittades i något kyrkans
förvaringsrum, der de länge varit öfverlemnade
åt glömskan. Slutligen må antecknas att kyrkan nu
saknar altartafla, men i stället har bakom altaret,
upplyst af ett enda stort fönster, ett enkelt kors
af cederträ i en nisch mellan fyra kolonner. Innan vi
denna gång lemna kyrkans inre vilja vi äfven nämna att
till hennes äldre högtidligare minnen hör den första
evangeliska biskopsvigning i Sverige. Den skedde
här den 5 Januari 1528 och förrättades af biskopen i
Westerås, Petrus Magni, hvilken hade sin värdighet
af påfven sjelf. De vigda voro: Magnus Sommar till
biskop i Strengnäs, Magnus Haraldi till biskop i
Skara och Martinus Skytte till biskop i Åbo.

I vår politiska historia har också Strengnäs sin
icke betydelselösa andel. Riksvigtiga beslut äro
der fattade rörande såväl andliga som verldsliga
ting. Vi erinra om mötena 1275, 1437 och 1587, vid
hvilket senare liturgiens af skaffande inom stiftet
beslöts. Riksdagar höllos här 1523, vid hvilken Gustaf
Wasa utkorades till Sveriges konung, 1529 och 1546,
då ständerna förklarade konung Christian och hans
ätt vara förlustiga all rätt till Sveriges krona.

Den lilla Mälarstadens betydelse för vårt lands
andliga odling, såsom ett af dess hufvudsäten, är
stor. Derom behöfver dock ej här sägas mycket, ty den
saken kan icke vara tvifvel underkastad. Samtidigt
med domkyrkan byggdes

Parti af Strengnäs.
(Teckning af C. S. Hallbeck.}
här ett skolhus, en för sin tid ståtlig byggnad,
som ännu qvarstår. År 1626 inrättades här ett
gymnasium, hvartill Gustaf II Adolf anvisade då
varande kungsgården, der riksdagarna hållits, byggd
af biskop Cort på 1490-talet, nu elementarläroverkets
lokal. Detta gymnasium, till åldern det andra i riket,
fortgick till dess den stora omändringen af statens
läroverk företogs, då det egendomliga, i många fall
vilda och egenmäktiga djeknelifvet utbyttes mot våra
dagars mera fredliga och demokratiska skollif.

Vid sidan af den andliga odlingen har i Strengnäs från
äldsta tider bedrifvits en odling af materiel art,
i det stadens invånare, samt- och synnerligen kan man
säga, egnat sig åt jordbruk och trädgårdsskötsel, de
flesta utan att ega något annat näringsfång. Staden
sjelf liksom dess omgifningar bära häraf vackra
spår. På senare åren har den materiela sidan af
stadens odlingslif visat en förmåga af kraft och
utveckling, som, ehuru blott i förhållande till
stadens betydelse stor,
icke har någon full motsvarighet på det andliga
området. Under det stadens utförsel till Stockholm
af trädgårds- och jordbruksalster, framförallt annat
potatis, visat en årlig stigning, har omsättningen i
dess högre läroverk hållit sig på oförändrad punkt,
om ej gått nedåt. Detta är en naturlig följd af att
Strengnäs mistat privilegiet att inom sig ega det
stora stiftets enda högre läroverk. För tre år sedan
hemsöktes Strengnäs af en olycka, som i betydlig grad
för en tid hämmade dess tillväxt och förkofran. Elden
ödelade då, som
bekant, största delen af staden, hvars träbyggnader
lemnade alltför tjenlig näring åt det härjande
elementet. Staden har nu börjat resa sig ur askan, och
skall snart, hoppas vi, stå ny på den gamla grunden,
ny i fägring, ny i lifskraft, ny jemväl i medborgerlig
anda, såsom ett äkta barn af den nya tiden.

*


Tynnelsö.
(Teckning af C. S. Hallbeck.)

Folksägnen har af gammalt byggt en föreningslänk
mellan de ställen, som nämnas i denna uppsats'
rubrik, mellan Strengnäs och Tynnelsö. Den förr
nämde biskop Cort, som icke blott var en lärd
herre, utan äfven måtte ha varit en underlig kurre,
hvilken tyckte om att spela litet hocus pocus med
sin samtids goda allmänhet och om hvilken det ännu i
trakten fortlefver åtskilliga besynnerliga historier,
påstås ha haft en murad eller på annat sätt anbragt
gång under sjön mellan Strengnäs och Tynnelsö. 
Bland hans egenheter var äfven den, att han högt
upp i domkyrkans mur åt sig inrättade ett lönnrum,
der han egnade sig åt lärda arbeten och dit han
stundom drog sig undan från verlden. Derifrån, genom
ett litet hål i väggen, hade han utsigt till kyrkans
inre. Detta rum har nu blifvit ordnadt och en dörr dit
från orgelläktartrappan öppnad. Derinne finner man
de verldskunniga tofflor, af Cort begagnade, hvilka
å verldsexpositionen i Paris 1867 tilldrogo sig stor
uppmärksamhet; der får man, hvad intressantare är,
se åtskilliga af de arbeten, den lärde bispen skrifvit
med en prenttext så prydlig, att den skulle sätta
vår tids skönskrifvare, till och med de på stat,
i största förlägenhet.
Sägnen har kanske sin förklaring i det förhållandet,
att biskop Cort var en byggnadskär man:
han byggde nemligen icke blott, såsom förut nämdes,
gymnasiehuset i Strengnäs till sitt residens, utan han
uppförde äfven på det gamla biskopsbostället Tynnelsö
ett storartadt och efter tidens sed befästadt slott.

Tynnelsön, 3/4 mil   från   Strengnäs   och 9 1/2 mil från
Stockholm, tillhör Öfversela församling, men är skild
från den stora, bördiga, på fornminnen rika Selaön
genom ett smalt sund. På ön har herregården Tynnelsö
blifvit anlagd. Dess grundläggare var en man vid namn
»Anton eller Thomas,
som benämdes Tynne» och lefde på
1250-talet. Godset anslogs derefter till biskoparna
i Strengnäs. »Presterna skulle alltid ha de fetaste
bitarna af steken.» -- Biskop Corts befästade slott
fick dock ej länge fortvara i oförändradt skick,
ty Gustaf I, som tvangs att hålla en sträng räfst
med de höga, styfsinta prelaterna, befallde att
befästningarna skulle raseras, sedan de blifvit
intagna från danskarna, och egendomen, som då
innehades af biskop Måns Sommar, indragits till
kronan. Derefter inträdde den stoltaste och gladaste
perioden i Tynnelsös historia. Gustaf den förste
höll nemligen under den vackra årstiden ofta sitt hof
der, intill dess han blef andra gången enkling. Hans
andra gemål, Margaretha Lejonhufvud, afled här den
26 Aug. 1551. Godset, som till 1644 var kronogods,
innehades under denna tid af åtskilliga kungliga
personer; bortskänktes af den slösaktiga drottning
Christina till hennes hoffröken Elisabeth Gyllenhjelm
och började nu sin vandring genom åtskilliga af
våra förnämligare slägters händer, till dess det
år 1779 köptes af kommersrådet S. B. Hebbe, som
deraf gjorde ett fideikommiss. Bland andra egare
till Tynnelsö nämnes grefvinnan Woynarowski,
den bekante kossackhöfdingen Mazeppas systersons
enka. Hon innehade godset efter Carl XII:s död såsom
af betalning på ett lån, som kung Carl erhållit af
hennes man. Efter henne har ingen bebott slottet.

Slottet utgöres af en fyrkant, med två utbyggnader;
det är fyra våningar högt. I början var det
försedt med torn, men har nu i stället öfverst på
taket en salong, med fönster åt alla sidor, från
hvilken erbjuder sig den herrligaste utsigt öfver
de kringliggande öarna, fjärdarna och sunden, en
tafla, som i tjusande och omvexlande skönhet söker
sin like. Slottet kan numera icke bebos. I de forna
praktsalarna, der de förnämste i landet täflade
med hvarandra att skänka åt sällskapslifvet det
utsöktaste behag, der kräla nu ödlorna, der hafva
flädermössen sina gömslen. På golf, der små nätta
fötter trådde dansen, uppstaplas nu sädesbingar
eller hopas skräp, som ej bör falla förbigående folk
i ögonen. De fönster, genom hvilka sköna, drömmande
ögon blickat ut öfver den tjusande landskapstafla,
der månen, enligt skaldens påstående, strör ett
skönare ljus än annorstädes öfver de glittrande
vattnen, öfver de lummiga lunderna, öfver fälten och
bergen, öfver skogar och ängar, dessa fönster utgöra
ej mer ramen for någon ljuf idyll -- genom dem, från
hvilka kung Göstas tänkande öga blickat på det land,
han återskänkt frihetens lycka, flyga nu svalor
och kajor obehindradt in och ut. Allt talar här
om förgänglighet, allt bär spår af tidens gnagande
tand. Det är också fråga om att det gamla slottet, som
ej har annat värde än det som gömmes i dess historiska
minnen, skall rifvas och ett modernt stort boningshus
intaga dess plats. Det gamla faller undan för det nya,
som växer. Så är lifvets lag; så skall utvecklingen gå.

Vid Tynnelsö visades länge en alm, hvarom den
sägen gick, att uti den hade Gustaf I låtit hänga
junker Thomas, Christian Tyranns höfvidsman på
Åbo slott. Denne säges vid det för honom ödesdigra
tillfället icke hafva beklagat sig öfver någonting
annat än att repet, hvari han hängdes, var af bast
och ej af hampa. -- I slottet har som lifstidsfånge
förvarats den under Gustaf I för förrädiska
stämplingar dömde borgmästaren Gorius Holst. Om en
annan sägen från Tynnelsös gamla tid påminner på
ett skämtsamt sätt den å sidan 245 stående teckning
i de två figurerna, den ena på land, den andra på
sjön. Enligt den här åsyftade sagan skulle Stockholms
första bebyggare ha varit en fiskare på Tynnelsö. Det
berättas nemligen, att Tynnelsö-fiskaren måste fly
för att undgå den styfsinte Strengnäs-biskopens vrede,
hvilken ej var att leka med. Han hade då följt vattnet
till Mälarens utlopp och der bosatt sig å Agnefit. Det
är en saga blott.

Vi antydde förut, att folksägnen skapat ett
föreningsband mellan Strengnäs och Tynnelsö. I
verkligheten hafva de ett annat, som pryder båda:
en med förkärlek omfattad trädgårdsskötsel. Tynnelsö
trädgård har nyligen om sig fått berömmet att vara
en af Sveriges förnämsta fruktträdgårdar. Allt
är der också ordnadt med iakttagande af hvad i
den vägen är att göra för vinnande af ett godt
resultat. Trädgårdsskötseln bedrifves der icke heller
efter de vanliga egennyttiga grundsatserna. Tvärtom
var det ett af förre egarens, kongl. sekreteraren
J. Philip Hebbes, upphöjda syftemål, att
till omkringliggande ort, till godsets talrika
underhafvande i främsta rummet, sprida kärlek till
trädgårdsodlingen och behof af det ädla nöje, den
skänker. Det utsäde han i detta fall gjort hoppas vi
måtte bära till sena tider hundrafalt frukt!

Här måste vi sluta. Utrymmet, redan för starkt
anlitadt, bjuder det. Med tvekan började vi denna
uppsats; utan tillfredsställelse sluta vi den. Man
tecknar ej bilden af två sådana ställens historia,
som Strengnäs och Tynnelsö, på några få blad. Derom
hafva förut hela böcker skrifvits. Svårigheten, som
mött, har sålunda ej bestått deri, att stoff saknats,
utan deri att det förelegat i alltför riklig mängd,
alltså ej uti hvad som skulle sägas, utan hvad
som icke skulle sägas. Svårigheten har ej minskats
derigenom, att med de historiska minnena för oss
blandat sig barndomens och hembygdens, för hvilka
ingenting är smått, intet betydelselöst. Mot deras
ljusa bakgrund står här en matt skuggbild tecknad --
tillgif det, väna hembygd!

Anderson-Edenberg.


Tvenne syskon.

Ingen kunde just skylla Elna för att vara godsint
och hon begärde ej att man skulle göra det; hon
gjorde folk rätt, hvad kunde man mera begära af
henne? Egen stuga och jord hade hon, kistor fulla
af linne och sängkläder, uttröskad säd på loftet och
gudsgåfvor i öfverflöd. Ja, det var godt att ha sitt,
och hvem hade hon att tacka derför? Ingen mer än
sig sjelf, och detta var just en ljuflig tanke. Det
lilla hon ärft hade hon förstått att förkofra, hon
hade knogat och sparat, arbetat bittida och sent och
knappt unnat sig någon nattro; men nu var hon också
välbergad. Hon tänkte med nöje härpå, der hon satt
på kakelugnsbänken och höll en stickstrumpa mellan
sina magra händer. Hon tänkte på de första styfrar
hon förtjenat och huru hon gömt daler efter daler;
men så hade hon också varit om sig. Ute i bygden hade
hon köpt upp ägg och smör, som hon gått till staden
och sålt, hon hade spunnit och väft och sytt klutar
och stickat hättor och drifvit handel med nålar och
band. Hon hade varit en dugtig qvinna, och det hade
hon också ord för, och nu kunde hon hvila sig när hon
så ville. Väl var hon icke den rikaste qvinnan i byn;
likväl hade hon det hon hade, och hon blef ärad för
det, och detta likade henne godt. Men hvem skulle
hennes egodelar en gång tillfalla? Hennes ögon fingo
ett strängt, nästan hårdt uttryck, de tunna läpparna
blefvo allt tunnare.

I detta ögonblick lyftes klinkan från dörren och in
trädde en liten trindlagd qvinna, som skyggt såg bort
till kakelugnsbänken.

»Guds fred!», helsade hon.

»Tack,» sade Elna och såg bort till den inträdande
med en mörk blick.

»I håller på att knätta, ser jag; det blir präktiga
tjocka strumpor.»

»Åh ja, men!»

»Det är blåsväder i dag,» -- den främmande qvinnan teg
några ögonblick, -- »eljest kommer jag inte så långt
borta ifrån ... jag kommer från Nils Anders ...»

»Jag har nock sport till att ni är uppdagad i hans stuga.»

»Han är alldeles dödssjuk ... den ena nabon får väl
tjena den andra och jag har varit hos honom i öfver en
veckas tid. Det gör mig så ondt om barnena hans ...»

Elna fortfor att sticka, ingen min rörde sig i hennes
ansigte, hon satt så kall och likgiltig som om talet
varit stäldt till någon annan än henne sjelf.
»Jag har eljest en helsning från Nils Anders,» --
qvinnan dröjde några sekunder och virade det randiga
värkensförklädet mellan fingrarna, -- »han är nöjd,
huru det än skall gå med honom; men han vill gerna
tala med er innan presten kommer till honom i qväll.»

Blodet steg Elna en sekund upp i ansigtet, hennes
askgråa kinder fingo en svag rodnad, som spred sig
upp i pannan, der den dröjde och blef blodröd.

»Jag har intet otalt med honom,» svarade hon.

»I Jesu namn, Elna, I skall tänka på att han är
er bror!»

Det sköt en klar stråle ur Elnas ögon; nu var hennes
stund kommen, nu var vedergällningens dag, och hon
sade kallt och bestämdt: »Jag har ingen bror, säg
Nils Anders de orden ifrån mig.»

Det hade kommit en skälfning öfver Elna; hon kunde
knappt hålla strumpstickorna mellan sina händer och
hennes tankar flögo liksom skenande omkring. Än voro
de vid den lilla qvinnan, som nyss lemnat henne --
hade hon då alldeles gått bort med trefnaden? Hon
hade ju fått gå utan att Elna bjudit henne så mycket
som en mun dricka en gång. Än tänkte hon på det hon
samlat -- ja, hvarken brodren eller hans barn skulle
någonsin ha godt deraf, hon ville tala med en lagklok,
hon ville göra upp sitt så, att när hon en gång vände
näsan i vädret, slägten inte skulle kunna göra några
fordringar. Det hon sjelf förvärft skulle hon väl
ha rättighet att ge till hvem hon ville, och byn
underhöll så många fattighjon, att hennes gåfva nog
skalle komma väl till pass.

Och just lätt och nöjd till sinnes kände hon sig,
fast händerna fortforo att skälfva och hon mäktade
icke resa sig upp från bänken.

Ja, hvems skuld var det att hon nu satt ensam i
sin vrå? För hvems skull hade hon öfvergifvit sin
käraste vän? Jo, just för Anders, honom, som hon en
gång kallat bror.

Elna lutade pannan mot handen, under det hon sakta
vaggade fram och tillbaka. Ja, hon var glad åt den
helsning hon nyss hade sändt, Anders fortjenade den,
han måtte nu få lefva eller dö.

Den gamla qvinnan hade återfått kraft i sina
lemmar. Hon lade sin stickning på långbordet och
handen darrade icke längre, der hon nu framme vid
fönstret ordnade spinnrocken, och snart surrade hjulet
och det yrade skef ner ifrån blånhufvudet. Det
qvittade henne lika huru det gick med Anders,
bedräglig och opålitlig hade han visat sig emot
henne, och hon sköt rocken långt ifrån sig, tog en
bytta i handen och gick ut i fähuset. Sedan vankade
hon in och ut, hon hade fullt upp att sköta och gaf
sig inte ro till några vidare funderingar, och när
det blef liggdags kröp hon ner i sängen, knäppte
tillhopa händerna och började sitt »fader vår» --
»såsom ock vi förlåte dem oss skyldige äro,» nej, de
orden fick hon inte öfver sina läppar! Hon vred och
vände på sig, blodet steg henne åt hufvudet; hennes
torra tunga frambringade dock intet ljud, intet ord
steg upp i hennes hjerta, hon drog tungt efter andan,
det var henne som skulle den för alltid blifva borta,
och för hennes ögon stod liksom i eldskrift: »såsom
ock vi förlåte dem oss skyldige äro.»

Elna gjorde en våldsam ansträngning och rusade
upp; hon kastade fönstret på vid gafvel. Den
kalla vårvinden svepte hastigt förbi henne och
stjernorna tindrade klart mot nattdunklet; hon drog
några djupa andetag, sedan förde hon fönstret igen
medan hon fortfarande såg ut. »Ja ja, bönen var
ändå en allvarsam sak! År ut och år in hade hon
knäppt sina händer samman och med lika oförsonligt
hjerta som i dag läst upp den från barndomen lärda
utanlexan. Hvarföre hade hon då inte kunnat det i
qväll? Hvarföre kände hon sig så slagen af häpnad
och ångest?

»Du store Gud, du store Gud!» sade hon; tankarna gingo
omkring, de trängde sig på henne från alla håll och
öfverväldigade henne. Hurudan hade hon blifvit och
hurudan hade hon en gång varit? Minnet flög långt
tillbaka i tiden, ända till barndomsdagarna ... huru
hade inte far och mor myst mot hvarandra, då hon
första gången kom släpandes med den lille brodren
i sina armar, huru rädd hade man inte varit att hon
skulle tappa honom, och huru nöjda alla, då han 
välbehållen låg på halmbolstret i vaggan. Huru kär hade
icke hållit honom; sjelf ett barn hade hon vårdat
och klädt honom, hon hade hållit honom hel och ren,
sjungit för honom och burit honom på sina armar;
så hade han vuxit upp och blifvit stor och stark
och ingen annan än henne hade han haft att hålla
sig till; ty far och mor voro längesedan gömda
under kyrkogårdsmullen. Då kom en vän och talade
med henne om giftermål. »Går du in på det, Elna,»
hade Nils Anders sagt, »så vet jag då rent inte
hvad det skall bli af mig." -- Detta var en sanning;
barnet skulle då haft ingen att hylla sig till, ty
vännen var fattig och en halfvuxen ätvarg var för
stor last för honom. Elna slog då för alltid alla
giftastankar ur sinnet; hon ville sträfva och arbeta
för att dra brodren fram, och hans välgång skulle
ersätta henne allt.

Men huru hade Anders sedan lönat henne? Han hade gift
sig med en tös, som Elna rent inte kunde fördraga och
som å sin sida inte hade kunnat fördraga Elna. Snart
lemnade hon också de nygiftas hus, när hon godt kunde
förnimma att man fann henne der till öfvers, och då
åe så skulle skilja mitt och ditt från hvarandra,
hade Nils Anders tagit hundra daler mera än han
skulle. Väl är det sannt att han sagt det han en
gång ville återbetala henne dem; men detta hade han
aldrig kunnat, ty då hon stängde till dörren bakom
sig, hade fattigdomen trädt in i hennes ställe, och
när det så gick allt sämre och sämre för Nils Anders,
så hade hans hustru menat att Elna väl rent förgjort
dem, eftersom all deras lycka tycktes vara slut i
denna verlden, och att en vacker dag deras barn väl
finge svälta ihjel; men Elna hade svarat, att den der
icke vore om sig och den hustru, som knappast förstod
lägga två strån i kors, den vore förgjord nog, och
så gick hon sina färde; men Nils Anders hade vägrat
räcka henne handen till afsked. Sedan den stunden
hade de skytt att komma i hvarandras väg och åraratal
hade gått utan ett närmande, fastän Nils Anders som
enkeman hade stått vid sin hustrus bår och han hade
stugan full af halfnakna, hungrande barn.

Elna stödde hufvudet mot fönsterposten och suck på
suck arbetade sig fram ur hennes bröst. Hon tänkte på
sin svunna barndomstid och huru kär brodren en gång
varit för henne; något af barndomens mildhet kom öfver
henne. Kanske borde hon ändå ha tillgifvit honom --
hon borde kanske tillgifva honom. Ja! Hon kastade
kjortel och tröja på sig och slängde en schal öfver
hufvudet. Himmelske Gud, tänk om det vore för sent,
om brodren redan vore död!

Hon ilade ut i nattens mörker och bort öfver gården,
bort öfver öde ängar och fält, hon snafvade och föll
och reste sig upp igen, klef öfver stättor och slog
in på genvägar, andlös och brådskande, medan det låg
en tyngd i hennes bröst, som skulle det sprängas itu.

Snart stod hon utanför den ännu så väl kända
stugan. Ett matt ljussken spred sig ut genom de
små dunkla rutorna och hon nalkades dem. Nej, man
kunde se henne inifrån kammaren och måhända blifva
förskräckt! Hon vände sig mot dörren och famlade
efter klinkan.

Den lilla trindlagda qvinnan kom henne med en viss
rädsla till mötes.

»Åh, herre Gud, är det I, Elna! Ja, I må nu bli ond
eller god, men eran helsning hade jag inte hjerta
att framföra.»

Elna kramade hårdt qvinnans hand. »Hur är det nu?»
sade hon.

»Än har han andan i sig.»

Elna kom fram till sängen, hon visste icke på hvad
sätt, och sansade sig först då hon höll Nils Anders
hårda och magra hand mellan sina.

Den sjukes blick vände sig först slö till henne,
sedan fick den alltmera lif. »Elna!»

Hon hade lutat sig djupt ned öfver honom.

»Det skall bli annorlunda mellan oss», sade hon.

Ett leende klarnade den sjukes tärda ansigte. »Elna,
jag har så mycket att tala med dig om, att be dig
förlåta!»

»Nej, nej, det var inte du; det var jag, som var
styfsint och hård. Om jag gett vika, hade det aldrig
blifvit som det blef.»
»De hundra dalerna ... det har gjort mig så ondt;
men huru mycket jag än sträfvat, så har jag ändå
aldrig kunnat ...»

»Tala inte härom! Om jag ändå sagt dig att jag
skänkt efter dem, så skulle det lättat dig, stackare!»

»Åhja, nog skulle det alltid! Kan du riktigt tillge
mig, Elna?»

Det visste han ju, det såg han väl. Elna snyftade
högt. »Både du och dina barn skola komma till mig;
jag har så ställt för mig att jag kan mätta er alla.»

»Barnena mina ... jag känner mig nu så lugn; jag vet du
blir god emot dem. Ja, Herren miskunde sig öfver oss!»

Den sjukes ögon slöto sig, en dvala föll öfver honom,
dödsarbetet hade börjat; men den bön, som hittills
varit omöjlig för Elna att bedja, kom nu klar och
full ur hennes hjerta och öfver hennes läppar,
och klarast ljöd hennes stämma, då hon kom till de
betydelsefulla orden: »Och förlåt oss våra skulder,
så som ock vi förlåte dem oss skyldige äro!»

Sylvia.


Konung August den starkes ambassadris.
Historisk skiss af Georg Hiltl Red., som tagit för grundsats att i
Familj-Journalens följetong endast inrymma
originalarbeten, har dock denna gång ansett sig böra
göra ett undantag, i betraktande af den här meddelade
berättelsens för svenska läsare intressanta ämne.
.

Furst Radziwills palats i Warschau strålade af
ljus och lampor, som både inifrån och utomkring
belyste dess praktfulla väggar. På alla sidor om
den väldiga byggnaden böljade en stor menniskomassa,
som uppmärksamt mönstrade de framilande spannen och
karosserna, då dessa körde upp mot palatsets vidöppna
portal, under hvars jättehöga hvalf fyra drabanter,
i de sarmatiska krigarnes guldbroderade uniform,
höllo vakt. Skenet från de af väldiga jernarmar
uppburna marschallerna, som i en halfrundel omgåfvo
uppkörsplanen, lekte på drabanternas förgyllda
bardisanspetsar, och då och då nedföll ett helt
regn af gnistor ur glödkorgarna, då de beställsamma
tjenarne påfyllde nytt brännmaterial. Från det
inre af palatset ljöd musik, uppför de breda, 
med dyrbara mattor betäckta
trapporna stego rikt
klädda   damer   och   herrar.    De  voro   gäster,
som blifvit inbjudna till furstens fest. Några buro
sammetsmasker, andra visade sig klädda i fantastiska
kostymer; morer och löpare, pager och lakejer hvimlade
om hvarandra i den praktfullt upplysta vestibulen.

Furst Radziwill gaf om julen 1701 en maskeradbal, och
den, för hvilken denna lysande fest blifvit anordnad,
var ingen mindre än August den andre, konung af
Polen, kurfurste af Sachsen, denne praktälskande och
yppige furste, som samtiden under namnet »den starke»
beundrade såsom representanten af all kunglig ståt
och mannakraft.

Denna ståt öfverensstämde visserligen icke med
den belägenhet, hvari konungen befann sig vid denna
tid. En fruktansvärd fiende stod omedelbart i hans
närhet. Carl den tolfte hade genom Kurland trängt
fram till Lithauen. Segrare på alla punkter, hade
han skingrat Augusts och dennes bundsförvandters
härar. Redan hade det sachsiska partiet med Oginski
i spetsen genom hans maktspråk och förbindelser med
Sapieha blifvit förklaradt för fågelfritt. Konung
August stod utan hjelpkällor, en skottafla för
partistriderna. Carl hotade att beröfva honom tronen,
han upphäfde sig till försvarare af den så kallade
polska republiken, och intet fredsförslag kunde hålla
honom tillbaka från det mål, som han föresatt sig
att vinna.

August hade i sin förtviflade ställning jagats
fram och åter genom Polen. Hans hopp hvilade på ett
förbund med den mäktige czar Peter den store, hvilket
förmedlades genom den sedermera olycklige Patkull --
men underhandlingarna fortskredo blott långsamt,
under det den djerfve svenske konungen ryckte allt
närmare och med sina krigiska skaror allt tätare drog
tillhopa den ring, som skulle omsluta konungen och
kanhända öfverlemna honom i segrarens händer.
Det tycktes som om August hade velat dränka sina
bekymmer i en hvirfvel af glänsande fester, i yppig
prakt och förfinad lyx. Van vid ett prunkande hoflif,
lät han, ehuru omgifven af idel nöd och hotad af
inbrytande förderf, ingen dag gå förbi utan att söka
nya förströelser. Ingen skulle ha kunnat göra sig en
föreställning om konungens förtviflade belägenhet,
som en gång hade sett dessa långa listor på gäster,
dessa programmer till förestående festligheter, dessa
förteckningar på presenter, som hvarje vecka strömmade
till den vacklande troninnehafvarens hofläger eller
af hans vänner föranstaltades till hans förströelse.

En skara af sångare och danserskor, en här af
snyltgäster af alla slag drog med konungen öfverallt,
och lik en asiatisk herrskare förde monarken med
sig en hel liten här af sköna, lättsinniga och
penninglystna qvinnor, hvilka figurerade på listan
öfver hans svit såsom »hofdamer».

Fåfänga voro hans få verkligt tillgifnas varningar
och råd att vända om -- de förståndiga rådgifvarnes
röster trängde icke till hans majestäts öron. Blott
vid tillfällen då nöjenas tumlande yra efterträddes af
en nedstämd sinnesförfattning, när konungen, mätt på
njutningar af alla slag, nedsjönk på den guldstickade
soffan i sin boudoir, då började han att ängsligt
sucka: då trädde faran mörk och hotande fram för
honom som ett spöke. Fred -- fred till hvarje pris --
fred med demonen Carl den tolfte! Men den gynnsamma
stunden derför tycktes vara förbi. Den svenske Mars
tycktes otillgänglig för både föreställningar och
böner. August försökte fåfängt att skicka honom
en fredsunderhandlare. Misstrogen mot sig sjelf,
blef konung Carl allt otillgängligare för hvarje
dag och kretsen för hans fältläger tycktes vara den
yttersta gräns, hvartill sändebuden kunde våga att
nalkas. Den »nordiske Jugurthas» barskhet hotade alla
fredsmäklare med ofärd. Af allt som gjorde intryck
och verkade på sådana naturer som Augusts af Sachsen,
syntes ingenting vara nog mäktigt att röra känslorna
inom detta bröst. Under den grofva kommissrock,
som krigarkonungen bar, tycktes klappa ett hjerta af
annan art än vanliga menniskors. Han förblef oberörd
af de ömmaste förhållanden och berömde sig af, att
ingen qvinna, intet förförelsens behag kunde fängsla
honom ens för en minut -- och denne för Augusts hoffolk
lika fruktansvärda som obegripliga man räknade ännu
knappt tjugo år.

»Låtom oss njuta af de lyckliga ögonblicken,»
hade konung August för icke mera än några minuter
sedan yttrat till sin vän Vitzthum, innan han
steg upp i vagnen för att begifva sig till furst
Radziwills fest. Han hade med dessa ord kastat ifrån
sig ett bref, som nyss lemnats honom. Det innehöll
underrättelse om att Carl den tolfte hade underhandlat
med Polens kardinalprimas rörande Augusts afsättande
från tronen.

Sedan konungen inom en handvändning ryckt upp sig
ur den förstämning, hvari brefvet försatt honom,
kastade han på sig en blå sidendomino, satte den
plymagerade hatten, som hans lifneger räckte honom, på
den väldiga allongeperuken och lät briljanterna, som
i rik infattning sammanhöllo dominons sidensleifer,
blixtra i den venetianska spegeln, fattade derpå
Vitzthums erbjudna arm och stödd på densamma gick
han ut ur rummet och nedför trappan till borggården,
der hans kaross väntade, jemte lakejer och hejdukar.

Konungen kastade sig tillbaka mot vagnskuddarna,
hans följeslagare tog plats bredvid honom, och efter
en fjerdedels timmes förlopp inträdde båda i det
Radziwillska palatsets praktfullt upplysta festsal,
mottagna af orkesterns dundrande och klingande
fanfarer och under djupa bugningar helsade af den
stora mängden af praktfullt klädda gäster, som endast
hade afvaktat konungens ankomst för att börja dansen.

Sedan furst Radziwill helsat konungen, skred
denne framåt mellan grupperna af maskerade
gäster. Han var snart omringad af en munter skara
af masker. Det var i synnerhet damerna som närmade
sig till monarken. August igenkände de sköna, trots
maskerna. Man hade med flit lagat så, att de damer,
åt hvilka konungen helst gaf sin hyllning, befunno
sig i hans närhet. Den sköna Lubomirska strålade
i en italiensk damkostym och det var åt henne som
konungen nu
bjöd armen för att ledsaga henne till de sittplatser,
som funnos anbragta rundt omkring danssalen. Dansens
behag, den brusande konversationen och musikens
toner sysselsatte värd och gäster och skingrade
de sista spåren af bekymmer, som ibland trängde
sig på konungen. Denna lysande samling, hvars hela
mål tycktes vara att roa sig, ville icke veta utaf
någonting allvarsamt. Mellan dem och den hotande
fienden låg ett afstånd af många mil, och de närmaste
timmarna kunde ju medföra en lycklig omkastning -- man
visste att ryska czaren snart skulle infinna sig på
stridsplatsen, man hoppades på Danmarks mellankomst.

Konungen mottog hyllningsbevis från alla
sidor. Timmarna gingo snabbt vid festens glam. Då ett
uppehåll hade inträdt, bjöd Radziwill konungen att
inträda i ett för honom bestämdt rum, der en supé stod
serverad. August reste sig och gick, beledsagad af
värden och sitt följe, in i det japanska kabinettet,
ett litet med sällsyntheter af alla slag smyckadt rum.

Här bjödo svällande divaner monarken att sitta
ned, hit trängde dansmusikens toner blott i milda
ackorder. August fann ett antal qvinliga masker
församladt i rummet. De buro alla turkisk drägt. På
en vink af Radziwill närmade sig dessa i lysande
drägt klädda uppasserskor. De bjödo förträffligt
tillredda rätter, de iskänkte gnistrande vin i de
höga kristallglasen, de framhviskade leende skämt
under sammetsmasken; konungen var förtjust åt hela
anordningen, hans glada lynne hade helt och hållet
återkommit, han var åter den tillbedde herrskaren,
såsom han varit i de präktiga gemaken hemma på
sitt slott i Dresden, eller vid de fantastiska
festligheterna på Moritzburg. Han skrattade
hjertligt åt några masker, som uppförde en skämtsam
italiensk komedi inför honom och roade sig åt fru
von Esterles svartsjuka. Hon gällde såsom konungens
mest omtyckta älskarinna och mönstrade nu med skarp
blick de unga sjelfsvåldiga turkinnorna.

Zigenerskor i lysande kostymer hade redan några
gånger visat sig. De hade fattat konungens hand
för att spå ur dess linier. Dessa profetior talade
blott om framtida lycka, om snar fred -- allt
framsades på flytande vers, inga missljud fingo
störa glädjen. Obemärkt hade antalet af masker,
som trängde sig in i rummet, blifvit större. Redan
såg man icke blott damer i den grupp som omgaf
konungen. Några herrar stodo icke långt ifrån det
bord, hvarvid konungen spisade. August åsåg huru en
svart domino ifrigt sysselsatte sig med att fuska i
zigenerskornas handtverk i det han gick omkring och
spådde några af de närvarande i händerna. Äfven hans
profetior tycktes vara muntra till sitt innehåll,
ty hvarje gång skållade ett högljudt skratt från de
åhörandes grupp. Dominon skred gravitetiskt från
den ena gruppen till den andra, men tycktes undvika
att träda konungen närmare.

»Hör hit, bästa mask,» ropade slutligen konungen,
i det han tog glaset från sina läppar, »du synes icke
ha något att säga mig?»

»Jag är blott en profet af andra rangen, sire,»
svarade dominon bugande.

»Eh donc!» skrattade konungen. »I afton hafva
vi maskfrihet. Hvarför detta pryderi? Var icke
så difficil -- jag önskar att ni förunnar mig en
conversation prophétique.»

Dominon trädde närmare. Hans mörka ögon lyste
nästan hemskt bakom sammetsmasken. August kände
ingen fruktan. Personligt mod egde han i hög grad,
han vinkade befallande med handen.

»Jag vill höra något af dig,» ropade han.

»Ni befaller, sire,» sade dominon, som nu stod alldeles
framför konungen. »Räck mig er hand.» August räckte
högra handen åt den svarte, som omsorgsfullt granskade
dess linier. »Ah,» sade han efter en stunds tystnad,
»det ser sällsamt ut.»

Konungen var öfverraskad. Det låg en besynnerlig
klang i den talandes stämma. Den var icke glädtig
och skämtsam som hos alla de andra, det låg en viss
oro deri, och konungen kände huru den svartes hand
darrade. August vinkade åt de kringstående att
aflägsna sig. Han stod nu ensam med dominon midt
på golfvet.
»Nåväl?» sade han, när den maskerade, som ännu
alltjemt betraktade hans hand, envist fortfor med
sin tystnad.

»Sire,» började dominon omsider. »Jag ser någonting
här -- ett bref.»

»Ha, ha!» skrattade konungen synbart lättad. »Så
der börja dessa siare alltid sina mystiska
orakelspråk. Ett bref således? Nå, och vidare?»

»Detta bref -- hm -- ja --»

»Nåväl, säg ut.    Hvad är det med detta bref?»

»Detta bref är i svenska konungens ego.»

Augusts hand ryckte till.    »Vidare!» befallde han.

»Det är öppnadt,» fortfor spåmannen, i det han
sänkte sin röst till en hviskning, så låg att den
endast hördes af konungen. »Det innehåller sällsamma
ting. Skynda er, sire, gör fred med konung Carl
-- detta bref bringar olycka, ty det innehåller
underrättelse om att ni ämnar skicka åtta tusen man
till Danmark, för att användas mot Sverige, och konung
Carl är i besittning af detta bref.»

August utstötte ett rop, de på afstånd samtalande
maskerna vände sig förskräckta om och skyndade
närmare, det uppstod en böljande trängsel i rummet.

»Hvem är ni? Masken af!» ropade konungen med sjudande
hetta, ty dominons ord hade afslöjat en i den djupaste
hemlighet drifven underhandling. Han hade fattat tag
i dominons arm, men denne gjorde sig fri genom ett
häftigt ryck och försvann hastigt bland mängden,
innan man hann gripa honom. August sjönk tillbaka
på divanen.

Hela vidden af den hotande faran framträdde åter med
ens ur festens tummel; all glädje, all munterhet,
hela bedöfningen af ögonblickets berusande fröjd voro försvunna.

»Vitzthum -- mon prince -- Lewenhaupt!» ropade konungen,
i det han mödosamt reste sig. Herrarna skyndade fram,
konungen torkade sin panna med servietten.

»För Guds skull, sire,» ropade Vitzthum, »hvad har
händt?»

»Åh -- ingenting -- ingenting,» stammade konungen,
»min vagn -- fort -- jag vill fara hem -- har man fått
rätt på den svartklädda dominon?»

Radziwill ryckte på axlarna. Bland så många
gäster hade det icke varit möjligt att upptäcka
spåmannen. Han var försvunnen. August reste sig. Den
hemlighetsfulla tilldragelsen gjorde redan sin rund
genom hela salen, maskerna trängde sig tillsammans i
stora grupper, alla frågade efter orsaken, ingen kunde
svara -- men konungen skyndade nästan vacklande genom
mängden, i det han med påtvingad vänlighet helsade
åt alla sidor.

En half timme senare satt han i sitt kabinett
på slottet i Warschau. Omkring honom befunno sig
Vitzthum, Beichling, Kessel och öfversten grefve
Lewenhaupt.

Konungen var djupt upprörd. Den plötsliga
underrättelsen hade nästan förkrossat honom. Först
efter någon stund förmådde han hemta sig så mycket,
att han kunde för sin omgifning upprepa det
korta samtalet med dominon. De närvarande åhörde
berättelsen med förvåning. Blott en person, som noga
kände till de hemliga kabinettsförhandlingarna, var
i stånd att göra ett sådant meddelande. I största
hemlighet hade man låtit dessa offerter komma danska
konungen till hända, och om papperen nu verkligen
voro i konung Carls händer, så stod faran alldeles
invid tröskeln. Men huru kunde den hemlighetsfulla
dominon kommit i besittning af denna hemlighet,
sqm den tystlåtne, otillgänglige Carl säkerligen
omsorgsfullt bevarade?

August förafskedade snart sina kavaljerer. Han ville
vara ensam. Farhågorna stormade nu in på honom från
alla sidor och han vädrade öfverallt fiender. Det
lättsinne, som eljest städse hjelpt honom igenom
de svåraste förhållanden, tycktes nu alldeles ha
öfvergifvit honom.

Försjunken i tankar af den dystraste art satt han
framför marmorbordet, som var betäckt med en mängd
papper, dyrbara toilettsaker och vackert inbundna
böcker.

De senare innehöllo en mängd förträffligt utförda
kopparstick, bland annat Molières teaterstycken med
teckningar, som framställde enstaka scener ur dem.

Konungen fattade nästan mekaniskt en af böckerna och
bläddrade deri. Sömnen flydde från hans fuktiga ögon,
han kastade boken otåligt åt sidan men tog likväl
genast en ny. Han vek upp permen och kastade en
blick på det sirligt utstyrda titelbladet, som bar
inskriften: »Galérie des beautés.»

Konungen smålog matt under det han vände bladen. På
hvart och ett af dem fann han ett af konstnärshand
mästerligt utfördt porträtt af någon skön qvinna. Det
var en illustrerad katalog på alla de skönheter, som
en gång -- för längre eller kortare tid -- beherrskat
konungens hjerta. Augusts händer darrade, han hade
redan vändt ett helt antal af dessa minnesblad,
då han plöstligt uppgaf en djup suck och nästan
krampaktigt omfattade boken samt närmade den till
ögat, som fästes på den nu uppslagna bilden.

Den föreställde en dam med ädla, sköna drag, som,
att dömma efter porträttet, borde varit vid pass
tjugotvå år. Under bilden stod namnet »Aurora».

Augusts anletsdrag förrådde en liflig rörelse, hans
läppar darrade liksom af smärta. »Hon -- hon var det --
hon var min lyckas morgonrodnad,» hviskade han. »Hur
hastigt har den ej flytt -- nu är det natt omkring
mig.» Han kastade icke denna bok ifrån sig, utan
lade den sakta på bordet, så att bilden låg öppen
och klart belystes af skenet från ljusen. Derpå reste
han sig och ringde.

I nästa ögonblick öppnades dörren. Grefve Lewenhaupt
inträdde.

»Ah,» sade konungen, »ni är ännu här? Ni vakar
då alltid?»

»Ers majestät får icke tro att edra tjenare sofva,
medan ni sjelf vakar full af bekymmer,» svarade
grefven.

»Full af bekymmer, Lewenhaupt,» suckade konungen,
»ja, du har rätt, bekymren äro svåra fiender till
sömnen. Jag vet icke hvad jag skall ta mig till. Den
der oförskämda spådomen, som måste kommit från någon
fiende, har jagat all sömn från mina ögon.»

»Säg snarare att den kom från en vän,» invände
grefven. »Det var en välment varning. Den rådde er
att göra fred med er motståndare.»

»Hm, ni har rätt, äfven ni har gjort förluster.»

»Ack, sire -- --»

»Neka icke. Ni är kung Carls undersåte, era egendomar
ligga inom hans gränser. När Carl utfärdade befallning
till alla utomlands vistande svenskar att genast
återvända hem, så framt de icke ville gå förlustiga
sina gods och besittningar, så var ni en af de få,
som icke åtlydde kallelsen. Ni stannade troget här
hos mig, det skall kung Carl aldrig förlåta er.»

Lewenhaupt sänkte sin blick. »Jag måste bära det,»
sade han. »Jag lider gerna för er, men just derföre,
sire, får ni icke tro att det är förlusten af mina
gods, som allena gör mig bekymrad. Edert öde oroar
mig icke mindre.»

August tryckte handen mot sitt bröst. »Hvad är att
göra?» frågade han.

»Ni måste utfinna ett tillfälle att erbjuda svenska
konungen fred,» svarade Lewenhaupt med fast stämma.

»Jag har tänkt derpå, min vän, ja, jag är besluten
dertill -- men det har sig svårt -- mycket svårt att
kunna nalkas honom. Ni vet huru otillgänglig han gör
sig. Ett sändebud skulle röna den råaste behandling,
och vidare,» -- fortfor han nästan hviskande --, »betänk
sedan hvilken djup hemlighet som måste hvila öfver en
dylik beskickning. Om man blott finge höra ett ord
om min beskickning, så vore allt förloradt. Jag vet
att den polska republiken vill göra fred med Sverige
på egen hand för att utesluta mig ur konserten --
och hvad skulle czar Peter, med hvilken jag står i
underhandling, säga, om han finge veta att jag bakom
hans rygg negocierar med svenskarna? -- Ni ser att jag
befinner mig i en svår ställning. Nöden tvingar mig
att söka försoning med Carl -- den hotande faran att
se mitt sista hopp om hjelp tillintetgjordt afhåller
mig derifrån. Hvem skulle våga att åtaga sig detta
uppdrag, och hvem skulle kunna göra det utan att
väcka uppseende?»
Grefve Lewenhaupt hade redan vid sitt inträde befunnit
sig i en viss oro, hvilken konungen ej observerat till
följe af sin egen upprörda sinnesstämning. Men vid de
ord, som August sist yttrade, klarnade hans blick. Han
gick några steg närmare -- men då hans öga föll på det
ännu öppnade albumet, tog han ett steg tillbaka af
öfverraskning. August varseblef denna rörelse. »Ja,
ja,» sade han, »ni tyckes förvånad öfver att ni ser
detta porträtt ligga här framför mig. Det har i en
allvarsam stund åter kommit under min hand. Ah, det
var en skön, en lycklig tid, då Aurora älskade mig!»

Lewenhaupt var gift med systern till den Aurora,
hvars porträtt konungen nyss betraktat med sådant
vemod. »Älskade?» yttrade grefven med lugn, nästan
förebrående ton, »min vackra svägerska älskar ers
majestät ännu. Är hon icke er sons mor? Har hon icke
städse handlat trogen sin pligt mot ers majestät?»

»Jo, i sanning!» ropade August. »Hon drog sig
tillbaka, när jag -- när jag -- --»

Konungen sökte förlägen efter ett ord, som skulle
beteckna hans beteende. »Nog derom,» återtog han
häftigt. »Hon är nu långt borta ifrån mig -- borta,
liksom allt godt.»

Lewenhaupt antog nu en friare hållning. »Nej, sire,»
började han, »ni misstar er. Om ni tror att Aurora
Königsmark, som ni en gång gjorde till ert hjertas
herrskarinna, är skild från er, om ni beklagar att hon
så är, nåväl, så må eders majestät veta att grefvinnan
vistas här i er närhet.»

August spratt till med en åtbörd, som nästan liknade
förskräckelse. »Huru? Hvad säger ni? Aurora skulle
vara här? Här i War -- i min närhet?»

»Så är det. Grefvinnan ankom redan i dag morse
till Warschau.»

»Men jag har icke sett henne ännu?»

»Jag tvekade, sire, huruvida jag skulle våga
underrätta er om grefvinnans ankomst. Jag visste
ju icke, på hvad sätt jag skulle kunna presentera
henne. Grefvinnans härvaro torde måhända icke ses
med så synnerligen vänliga ögon af vissa damer.»
August gjorde en otålig rörelse med handen. »Och
dessutom,» fortfor grefven, »kunde jag icke veta,
om en påminnelse om forna, lyckligare dagar skulle
vara ers majestät välkommen nu, då lifvets allvar
visar sitt sträfva anlete.»

»Men hur kunde ni tänka så?» inföll konungen. »Är
jag icke skyldig all konsideration för min sons mor,
den anborna damen, abbedissan af Quedlinburg. Jag
vill, jag måste se Aurora.»

»Det torde möta svårigheter,» invände Lewenhaupt
med hastig, forskande blick på konungen, ty Aurora
lemnar Warschau redan i morgon bittida.»

»Får jag då icke se henne?» ropade August
häftigt. »Hvart beger hon sig? Hvarför denna resa?»

»Det vågar jag icke yppa,» sade grefven med ett
halft leende. »Hon, grefvinnan allena, kan säga
er det.»

»Men om hon ämnar resa i morgon bittida -- hur skall
jag då få tala vid henne? -- och jag måste tala vid
henne.»

Lewenhaupt tycktes blott ha väntat på detta
ögonblick. Med väl spelad förbehållsamhet sade han:
»Det torde nog bli svårt -- men -- nå ja, på det
sättet kunde det låta sig göra. Natten är visserligen
temligen långt framskriden, men om det gäller att
lyda ers majestäts befallningar, så skall grefvinnan
vara här redan inom en timme.»

»O, jag ville gifva allt för att få tala vid henne,»
ropade August, »Skynda er -- bed Aurora skänka mig
en timme, en half -- en fjerdedels timme. Säg henne,
att åsynen af henne, som jag så länge saknat, åter
skall fylla min själ med mod och hopp. Hvar bor
hon? Är hon långt borta?»

»Åh nej. Jag har låtit anvisa grefvinnan ett rum
här i palatset.»

»Så dröj då icke, grefve. Jag ber er, för Aurora
hit, säg henne att ni fann mig sysselsatt med hennes
porträtt -- skynda er.»

Lewenhaupt ansåg för rådligt att icke dröja
längre. Han lemnade rummet.

August var ensam. »Hon här?» hviskade han. »I detta
ögonblick? Det måste vara någon god ödets skickelse,
som just nu för henne i min väg.» Han gick otåligt
af och an i rummet, derpå stannade han och lutade sig
mot den rikt skulpterade väggpelaren, som, bildad af
snirklar och bladverk, uppsteg till rummets tak. Han
försjönk åter i drömmeri. Det tycktes honom, som om
lätta rosenskyar dragit igenom rummet. Dessa små moln
voro ljusa och guldfärgade, och de begynte skingra
sig. I den öppna rymden framträdde ett slott med en
bred veranda långsåt fasaden. Der stodo herrar och
damer, och konungen såg sig sjelf ibland dem -- blott
många år yngre än nu, och omgifven af prakt och glans,
af ungdom och skönhet. Han skrattade och skämtade --
då träder genom verandan en skön, svartklädd qvinna
fram till honom. De undersköna ögonen bada i tårar,
som ännu mera förhöja det ädla ansigtets behag och
låter det te sig nästan som förklaradt. Darrande
böjer hon sitt hufvud för konungen, hon sjunker på
knä, hennes vackra arm utsträcker sig, den fina,
hvita handen håller en böneskrift, som hon räcker
fram till konungen. »Hjelp, sire, hjelp!» ropar
hon. »Man har dödat eller tagit till fånga min bror
-- skänk mig ert beskydd.» Konungen ser blott den
herrliga gestalten -- allt annat försjunker som i
en dimma och han ropar betagen: »Huru skön är icke
denna flicka!» Åter försvinner bilden -- en ny träder
fram. Det är uti parken i Moritzburg. Gondoler glida
öfver det spegelklara vattnet, allesamman äro fyllda
med leende, skämtande gäster. Musik ljuder under
parkens träd. Öfver gräsmattorna sväfva dansande par
af skogsgudar, i buskarna ligga nymfer och satyrer
i försåt. Så långt ögat når varsnar det blott leende
grönska, herrliga träd, dunkla grottor och tätlöfvade
gångar, och från klipporna plaska kaskaderna, och
mellan alla dessa herrliga scenerier röra sig tjusande
gestalter, gäster på Moritzburg, som i dag fira en af
dessa skogsfester, om hvilka till och med kavaljererna
vid Ludvig XIV:s hof i Versailles plägade tala med
beundran. Men obekymrad om detta brokiga hvimmel, om
de glädtiga skarorna, hafva två lyckliga fördröjt sig
borta i den ensliga grottan, som beskuggas af murgrön,
och en sakta sorlande bäck låter sina små silfvervågor
halka ned öfver klipporna. Det är åter konung August
-- i en ledig, smakfull drägt såsom arkadisk jägare,
och i den lycklige furstens armar hvilar Aurora
Königsmark, och ordet »evig trohet» uttalas. Ingen
hör det mer än de båda lyckliga -- och den lilla
amorsstatyen, som till hälften dold framtittar ur det
yppiga löfverket, ler emot den förtjusande taflan. --
Men snart försjunker alltsammans åter i mörker --
ett rikt smyckadt rum visar sig, ett bord betäckt
med rätter, vin och dyrbara serviser står dukadt,
kring detta bord sitta herrar och damer skrattande,
drickande och skämtande. Konungen har tagit plats
i midten; han är upphettad af vin och sinlighet,
en yppig qvinna med djerfva ögon lutar sitt hufvud
intill hans bröst och fyller i ett kristallglas åt
honom ända till brädden, han tömmer det i ett drag
och de uppsluppna deltagarne i gillet ropa bravo,
en stojande munterhet börjar råda, fruntimren slå
omkring sig lättsinnigt skämt, konungen är icke annat
än en rucklare bland sina stallbröder, allt hetare
svallar hans blod, allt ifrigare fyllas glasen och
tömmas igen, skallande skratt, vinångor, ljusglans,
vacklande gestalter, allt hvirflar om hvartannat,
-- då sväfvar en skepnad fram, ädel, skön och stolt
tillika, hon lyfter mildt hotande sin arm: »Aurora!»
ropar konungen, och kastar sitt glas i golfvet ...

När August, lutad mot pelaren, såg visionen försvinna,
uppfor han förskräckt. Det tycktes honom som om han
ännu såg gestalten afteckna sig mot väggen. Uppvaknad
ur drömmen, sträckte han ut armarna och ropade:
»Aurora!» Liksom gripen af en osynlig makt, sjönk
han tillbaka, då en röst svarade: »Här är jag!»

Konungen såg en qvinlig gestalt framför sig. Han
trodde sig ännu drömma, men han vidrörde ju redan
en hand, som sträckte sig emot honom, det var ingen
gyckelbild af hans
fantasi,   ljusskenet   föll  på Aurora Königsmarks
sköna drag. --  August blef stående såsom fängslad framför henne.

»Är det verkligen ni, min grefvinna?» sade han med
låg röst. »Jag trodde mig se en drömbild, som flydde
mig -- en gestalt af luft, som en vindfläkt bortblåste
ur min åsyn.»

»Det gläder mig, sire,» svarade grefvinnan med en
ödmjuk bugning, »att höra att ni sysselsatte er
med mig.»

»Ack!» ropade konungen, »mera nu än någonsin. Ni
kommer i denna dystra stund såsom en ljuf påminnelse
om skönare dagar.» Han tryckte Auroras hand till
sina läppar.

»Jag lydde ers majestäts vilja, som meddelades mig
genom min svåger,» sade grefvinnan.

»Icke ert hjertas dragning?» inföll konungen.

Aurora suckade. »Sire,» började hon, »en lång tid har
förgått sedan vi sågo hvarann. Den Aurora, som nu
står framför er, är icke mera den lyckliga, som ni
en gång utmärkte framför alla. Hon får och kan icke
såsom förr gå genom furstepalatsens praktgemak att
helsa sin herre. Ni har åt andra skänkt denna rätt --
och jag beklagar mig icke deröfver. Det är nog för
mig att ni vill se, vill tala med mig. Låt mig säga,
att ni dermed bereder mig en dyrbar glädje och att
jag är er tacksam för denna nåd.»

»O, tala icke mera i denna ton!» ropade konungen i
det han lidelsefullt drog henne intill sig. Aurora
lösgjorde sig med en mild rörelse från konungens hand.

»Sire, dessa dagar äro förbi. Dessa blickar, dessa
handtryckningar vågar jag icke längre göra anspråk
på -- ni har sjelf gifvit utslaget -- abbedissan af
Quedlinburg träder tillbaka för de lysande damerna
i Warschaus hofläger.» August böjde förläget
på hufvudet -- han hade skjutit fram en stol åt
grefvinnan. Hon satte sig och kastade tillbaka den
långa sidenmantilj, som hittills omslutit hennes
majestätiska gestalt. Konungen betraktade henne med
beundran -- aldrig hade hon synts honom skönare,
och till den tjusande bilden slöt sig äfven det behag,
som nattens djupa tystnad, det matta, nästan blåaktiga
ljusskenet och konungens hela sällsamma sinnesstämning
förlänade denna qvinna, som han så varmt älskat.

»Törs jag fråga,» fortfor August, »hvad som fört er
till Warschau?»

»Min afsigt var ej att stanna här, sire. Denna stad
med ett hoflägers bullrande lif är blott en station
på min resa.»

»Ah -- ni  ämnar er verkligen vidare?» sade konungen.

»Min svåger måste redan ha sagt er det.»

»Men hvarföre denna väg?» Konungen tycktes med
otålighet afvakta svaret.

»Jag ämnar mig till Mitau.»

»Till Mitau? Ni vet då icke att svenskarna, våra
fiender, stå i läger der?»

»Just till dem begifver jag mig.» -- August reste
sig upp.

»Ni ämnar er in i svenska lägret? Inom mina fienders
område?»

»Ja,   sire.    Jag   måste   tala med konungen
af Sverige.»

»Med -- kung -- Carl!»

»Just med honom, den hårde, oböjlige. Det gäller min
familjs väl.» Aurora lät under dessa ord sina sköna
ögon hvila fast på konungen. »Jag är allvarsamt
hotad genom det krig, som eders majestät för med
Sverige. Jag måste uppfostra min son,» grefvinnan
betonade mycket skarpt detta ord, »och dertill fordras
stora medel. Besittningsrätten till min familjs gods,
hvilka hufvudsakligen ligga inom Sverige, bestrides
oss, och detta är likväl icke allt. Min familj har
betydande fordringar hos svenska kronan. Processer ha
redan förts i många år -- och jag vill hos den svenske
konungen appellera om rättvisa.»

»Ni skall ingenting kunna uträtta -- stanna qvar här!»
ropade konungen, som fann sig fullkomligt bedragen
i sin väntan. Han hade hela tiden trott att Aurora
skulle bekänna, att hon blott för hans skull kommit
till Warschau. »Den der svensken är hård som hans
stål och kall som hans land
-- ni skall aldrig lyckas tränga fram till honom.»

»Jag måste.»

»Det är ett farligt äfventyr.»

»Som jag vill trotsa, sire, emedan nöden tvingar mig
dertill -- ack -- blif icke ond: ja, nöden. Jag ser
mina finanser förstörda, de medel, som jag behöfver
för att föra en anständig stat, begynna att sparsamt
tillflyta, ty man qvarhåller de penningar, som jag
förut bekom från Sverige. Det är icke nu såsom på den
tiden då jag kunde befalla.» August vände sig bort.

»Vi borde kunna talas vid derom -- --»

»Sire,» ropade Aurora, »jag kom icke hit för att
hålla någon vidräkning med er. Jag hade icke en gång
för afsigt att aflägga besök.»

»Ni är hård och grym,» sade konungen med mild stämma.

»Jag är blott uppriktig, sire. Hvarför skulle jag visa
mig för er? Ni behöfver förströelse. Ni finner den,
men för sådant behöfves icke en väninna, och något mer
är jag icke för er.» August dolde ansigtet i händerna.

»Nog, nog!» sade han. »Jag vill ert bästa, såsom
alltid, derför varnar jag er. Ni skall icke vinna
tillträde hos den svenske konungen.»

»Jag kommer icke utan förberedelser. Min resa är icke
företagen på vinst och förlust. Konungens minister,
grefve Piper, har lofvat mig, att jag skall erhålla
en audiens hos hans herre -- han skall nog hålla
sitt ord.»

Vid dessa ord reste sig konungen. Hans blick klarnade,
och hela ansigtsuttrycket förrådde att han hade fått
en lycklig idé. Om han skulle anförtro sin hemliga
beskickning till Carl den tolfte, sina böner om
fred åt grefvinnans händer och förmedling? Intet
sändebud mottogs af den svenske konungen -- ingen
erhöll tillträde, så snart Carl vädrade en politisk
underhandling med Sachsen. Om Piper skaffade
grefvinnan en audiens i familjeangelägenheter, då
kunde Aurora under samtalet lätt meddela konungen
Augusts förslager. Grefvinnan var -- såsom Voltaire
riktigt yttrat om henne -- en af sin tids utmärktaste
qvinnor. Hennes förstånd, hennes verldserfarenhet,
finheten i hennes väsen och energien i hennes karakter
voro en borgen för att hon på det ifrigaste skulle
bedrifva en så vigtig mission. En qvinna, som,
endast stödd på sin egen kraft och duglighet, ensam
företog en resa genom af kriget upprörda trakter
till den fruktade soldatkonungens läger -- en sådan
qvinna borde icke rygga tillbaka för att åtaga sig
Augusts uppdrag. Konungen reste sig och gick åter
några hvarf af och an genom rummet, derpå stannade
han framför Aurora.

»Min grefvinna,» började han i det han mildt fattade
hennes hand, »jag står som en skuldbelastad gent emot
er -- jag vågar icke mera hoppas att Aurora Königsmark
åter skall blifva för August hvad hon en gång varit
för honom, men om den älskade icke mer vill räcka
sin sköna hand åt den otacksamme -- så vet jag dock
bestämdt, att konungen har i henne en väninna.»

»Då har ni icke bedragit er, sire!» ropade grefvinnan
i det hon tryckte hans hand. »Jag är er väninna -- jag
ber, sätt mig på ett prof.»

Konungen flyttade den stol, hvari han satt sig,
intill grefvinnans. »Hör mig då -- timmarna försvinna,»
började han. »Ni ser framför er en konung, som sväfvar
i fara att tillintetgöras af sina fiender.»

»O, jag känner hela vidden af denna fara,» inföll
Aurora med smärta.

»Jag har blott ett medel,» fortfor August, »att undgå
den hotande förlusten, nemligen att erbjuda svenska
konungen fred, men han vägrar envist att mottaga
någon medlare, hvarje väg till honom är stängd. Jag
kunde väl försöka att till hälften med våld sända en
ambassadör; kanhända, om jag för allt i verlden både
om pardon, att den stolte svensken skulle känna sig
tillfredsställd och nedlåta sig till underhandlingar
-- men det vill säga: August af Polen och Sachsen har
blifvit en tiggare, som ber sin herre om nåd. Kan ni
tänka er August den andre som tiggare, Aurora?»

»Jag förmår ej fatta det, sire!» ropade grefvinnan.
»Och    dock är faran stor, hotande.    Men jag
behöfver ingen vidare förklaring, jag ser er vilja
klart och tydligt.   Ni vill anförtro
mig att vara er ambassadris hos svenska konungen,
jag får denna audiens, jag skall tränga mig fram till
honom och lägga er fordran på fred i Carls händer.»

»Ni är såsom alltid den ädla, den sjelfuppoffrande,
den kloka Aurora!» ropade konungen i det han fattade
hennes händer. »Ja, det är detta, jag ber er om. Jag
anförtror er min ära, då jag lemnar er det aktstycke,
som jag låter tillställa er i fall ni vill åtaga er
denna mission.»

»Kan ni väl tvifla, sire? Jag tillbjuder er min
tjenst -- såsom krigaren oförskräckt framtränger
mot den ursinnigt försvarade breschen, så skall jag
framtränga till den svenska konungen.»

»Försöket är förknippadt med fara.»

»Faran endast lockar mig.»

»Konungen är barsk och tvär.»

»Jag har fått erfara något, som är smärtsammare än
en furstes ohöflighet,» sade Aurora.

»Straffa mig icke i detta sköna ögonblick,» bad
konungen. »Allt, allt kan åter bli som förr.»

Aurora skakade på hufvudet. »Nej, sire,» sade
hon. »Och om ni än ville erbjuda mig det, så skulle
jag icke mottaga offret -- det skulle gifva verlden,
den eländiga, lågsinta och småaktiga verlden,
anledning till den misstanken: Aurora Königsmark har
åtagit sig den farliga beskickningen för priset att
ännu en gång få bli konungens älskarinna. Jag afstår
från denna belöning, som en gång skulle varit den
högsta, jag kunnat hoppas; jag är stolt öfver att
vara, hvad en Lubomirska, en Esterle och en Pinelli
aldrig kunna blifva: sin konungs trognaste väninna.»

»Ni är en engel -- hvarför, hvarför har jag släppt er
ifrån mig?»

»Jag stannar hos er, sire -- jag strider -- men,»
tilllade hon plötsligt, med förändrad ton, »om jag
misslyckas -- om jag strider gagnlöst?»

August blickade med beundran på den qvinna, som han
en gång så högt älskat. »Se er i spegeln, Aurora,»
sade han. »Om ni kommer för svenska konungens ögon,
så måste ni segra. Carl är en yngling, han har
ännu aldrig sett en så befallande, så majestätisk
skönhet. Han kan icke gå utan att ha hört er, och då,
då har ni -- då har jag segrat.»

»Ni fruktar således icke en gång att förlora mig?»
invände Aurora halft skämtande. »Om jag gåfve vika
för min stolthet, min ärelystnad, som sporrade mig
att uppbjuda allt, för att kunna säga till verlden:
Den oböjliga konungaynglingen har icke kunnat motstå
grefvinnan Königsmark? Om Augusts en gång firade
älskarinna skulle -- --»

»Håll upp,» sade konungen, »allt detta är endast
skämt. Ni har blott älskat en gång och denne ende, som
ni älskade, är jag -- jag fruktar ingen medtäflare.»

Grefvinnan tillbakahöll mödosamt en frambrytande tår,
hon kufvade en häftig inre rörelse, derpå räckte hon
med bortvändt ansigte handen åt konungen. »Jag går,»
hviskade hon, »vredgas icke, om jag kämpar förgäfves,
jag ber er än en gång derom.»

»Det är nödvändigt, att man icke får veta om detta
vårt sammanträffande,» sade konungen. »Jag är omgifven
af spioner,
derför tar jag redan i qväll afsked af er. I stället
för ett vidlyftigt muntligt samtal skall ni i morgon
erhålla en promemoria, en noggrann instruktion rörande
allt, som ni skall meddela Piper och konungen. Ni
har god tid att genomläsa denna instruktion under
resan. Dessutom skall ni medföra särskilda bref till
Piper och konungen. Res ej i morgon före klockan tio;
innan dess skall allt vara i era händer.»

Grefvinnan hade rest sig från sin plats. Ögonblicket
att skiljas var kommet, men ingendera talade ett
ord. Grefvinnan gjorde en tyst bugning till afsked,
ännu en gång tryckte han hennes hand till sina läppar,
han kände, huru hon drog sig undan honom, han hörde
huru dörren till rummet slöt sig.

*

Ett rödt eldsken framlyste ur mörkret i fjerran. Det
drog sig i form af en konvex halfrundel från köpingen
Würzau till de mörka skogsdungar, mellan hvilka vägen
till Mitau förlorade sig. Öfver eldtungorna hängde ett
lager af rök, och stundom sändes qvastar af sprutande
gnistor mot höjden. Vinden strök fram öfver den flacka
nejden och dref framför sig en fuktig dimma, som
likt moln strök genom säfven i det stora träskland,
som från Würzau utbredde sig i riktning mot sydost. I
sjelfva köpingen voro, i trots af den sena timmen,
ännu många hus upplysta, och ett doft buller ljöd
derifrån. Men från eldlinien hördes sång, som stundom
afbröts af trumhvirflar. På en kulle till höger om
landsvägen höllo två ryttare, fasta och orörliga som
statyer. De voro vedetter, tillhörande det i Würzau
lägrade svenska rytteriet. Carl den tolfte hade här
uppslagit sitt högqvarter, och mellan Würzau och
Mitau sträckte sig den ställning, som hans armé intog.

De båda ryttarne tryckte sina bredbårdiga filthattar
djupare ned i pannan, för att skydda sig mot vinden
och regnet, som piskade dem i ansigtet. Plötsligt
lyfte den ene ryttaren upp hufvudet som om han
lyssnat, och gaf ett tecken åt sin kamrat. En vagn
närmade sig på landsvägen, som gick åt vester. Ett
dundrande: »Halt!» tvang kusken att hålla in sina
hästar.

»Hvad har händt, Anton?» sporde en qvinlig stämma
från det inre af vagnen.

»Madame,» svarade kusken, »det är svenska ryttare,
som ropa oss an.»

Damen öppnade ett fönster och blickade ut. Redan
var ryttaren framme vid vagnssteget. Han pratade en
slags rotvälska, som var omöjlig att förstå, men
damen sökte göra honom begripligt, att hon önskade
att han ville tala svenska. Ryttaren lystrade till,
när han fick höra sitt modersmål, uppgaf alla försök
att tala polska, och fick sålunda inom kort veta, att
vagnens egarinna var grefvinnan Aurora Königsmark, som
reste i sällskap med sin kammarjungfru och anhöll att
genast blifva förd till grefve Piper. Denna önskan
efterkoms utan dröjsmål, och eskorterad af sex
ryttare rasslade vagnen snart fram på den gropiga
stenläggningen i den lilla köpingen Würzau, der
skaror af rökande, sjungande och skrålande soldater
under glam och munterhet drogo omkring gatorna.

(Forts.)


Ett klockareprof.

(Sann händelse.)

Herr Bengtsson han ville ju taga transport, Han
trifdes ej längre i Smålen;  Hans  hus  hade takdropp,
och kornet var   kort, Och Karin var missnöjd
med kålen.    Men Skåne, si  det vore kronan till
land Med hvitgröt och sötmjölk och gåsstek ibland,
Och klockarne åkte i Skåne.

Och papper förskref han så fint ifrån sta'n, Och
pennor och  skrifbläck  tillika, Steg  opp re'n med
solen den följande da'n   Och  började  grubbla och
fika, Han läste sin dörr, och han  satte  sig ned
Att skrifva och skref, tills på qvällen det  led:
Han skulle ju söka till Skåne.

Han afskrifter gjorde, ansökan han skref, Skref om den
för nionde gången. Af Karin den nionde vitsordad blef:
Det var ju en vacker och lång en. Kuvertet hon klippte
på finaste sätt, Förseglade sedan så fiffigt och nätt:
Det skulle ju ända till Skåne.

Nu först tog han mat den herr Bengtsson och se'n Han
gick sig i byn att spatsera, Såg in hos båd' prosten
och pastorn och sme'n, Fick råd och lyckönskan med
mera, Kom sent hem till Karin, men vaken hon var,
Och hon var så söt så, och han var så rar: De skulle
ju flytta till Skåne.
Och posten fick brefvet, och det kom åstad Till
makarnes glädje och gamman. Och ständigt herr
Bengtsson och Karin så glad Om Skåne nu sprakade
samman. Men att jag må göra berättelsen kort, Fick
B. förslag, och han måste nu bort Att profva långt
nere i Skåne.

Nu var der en slägting, en som var student, Och skulle
kanhända ta presten. Var fattig och boklärd, som ofta
ju händt, Låg sysslolös hemma för resten. Och »nytt»
han behöfde den stackarn ändå, Och det kunde Karin
ju gerna bestå, Men han skulle hjelpit i Skåne.

Förslaget togs an, och med matsäck så god De foro
åt Skåne de båda. Anlände till Rågarp med gladeligt
mod, En gudalik ort till att skåda. Straxt B. nu
klockaregården besåg, Studie- och spiskammar och
trädgård, som låg Så däjeligt just som i Skåne.

Den följande dagen en Söndag det var. Då skulle der
profvas i sången. Det gjorde han sjelf med en stämma
så klar I psalmerna alla den gången, Fann templet så
högljudt och just för sin röst. En lättnad det var
för hans svallande bröst Att höja en lofsång i Skåne.

Men profva i skolan, försäkrade han, Det ville han
icke för mycket. Och derföre hade han med sig en
ann' Mer rådig och bra i det stycket. Men pastor
var konstig, han svarade nej: Sjelf måste han gå,
om han vill eller ej, Och profva med läsning i Skåne.

Ett märkeligt ord -- ty jag mins det ännu -- Han hade om
Moses den dagen. Det namnet, min' barn, är af »Mose»
ju, ju: Ur vattnet blef gudsmannen dragen: Så las
han och gjorde sin andakt till slut, Gick sedan med
presten och skolrådet ut, Men profvar ej mera i Skåne.

-m.


Herdinnan.

musik

Sång.

Piano.

Tiden ståndar aldrig still,
timmarna som svalor fara.
Sörja må hvem helst som vill,             
jag vill glad och lustig vara.
Fåglar, blommor och träd
musik

glädjas och fröjdas med -- hvi skulle jag sucka och klaga?
Tiden ståndar aldrig still,
timmarna som svalor fara.
Sörja må hvem helst som vill,
jag vill glad och lustig vara,
sörja må hvem helst som vill, 
jag vill glad och lustig vara.

(Pehr Thomasson.)

*
Logogryf.

Det var en praktfull meteor, hvars like 
Man sällan får i nordanlanden se;
Men ack, han flyktat till de dödas rike
Och solens blyga barn på grafven le.
Ett halft århundrade den kulle jemnat,
Der siaren en tidig hvila fann,
Men testamentet, som han efterlemnat,
På hjertats strängar än slår mäktigt an.
Med runor tio uti minnets salar
Mitt hela står med en odödlig glans,
Och ungmön binder uti gröna dalar
Åt mossig urna än en liljekrans.
Nu vill jag utaf tiotalet bilda
Små gåtor, som du lätt kan lösa opp:
Ett löfträd, som du träffar bland de vilda;
Ett djur, med pilens snabbhet i sitt lopp;
Tre konungar, som ifrån Oden stamma;
En skald af våra, som har sjungit slut;
Gudinna, som trötts vårda nattens flamma;
En stad vid Lögarn, som ser skröplig ut;
En mö, som för sin trohet är besjungen;
Hvad jungfru Clara sågs på grefvens kusk;
Hvad mammonsträlen lägger nöjd i pungen;
Hvad rocken blir, då skräddarn far med fusk;
Hvad syskon och kamrater böra vara;
Hvad foten kan på bana, som är hal;
Hvad drängen är, som gerna sig vill spara;
Hvad ingen gerna kommer på en bal;
Hvad alltid bättre är, än illa tala;
Hvad du kan sätta till en redlig man;
Ett djur, som trädens telningar plär skala;
Hvad man hos advokaten alltid fann;
En varelse, som lefver för att äta;
En tanke, som för ögat synlig står;
Hvad som är föga bättre än en träta;
Ett vapen, som kan gifva dödligt sår;
Hvad son för hög och låg bör vara lika;
En väldig tolkare af himlens råd;
En läckerhet, bepröfvad af de rika;
Hvad den bör få, som visar öfverdåd;
Hvad du som jag helt visst har svårt att styra;
Hvad man med skäl förrädarn kalla må;
Hvad patienten mist, som höres yra;
Hvad man med spända öron lyssnar på;
Hvad Lilja med en sådan djerfhet gjorde;
Hvad bördan kännes, som med knot du bär;
Hvad ingen uti sättet vara borde;
Hvad oceanens bölja alltid är;
Hvad stjernan har, som ses på fästet tåga;
Lokal, som lämpar sig för lek och dans;
Hvad som för näsan alltid är en plåga;
Hvad ekorrn kan med tillhjelp af sin svans;
En herrskare, som uti purpur lyser;
Hvad älskarn fordom knäppte för sin vän;
Hvad ordet vara sägs, hvarpå man nyser;
Hvad skrifvarn har, som kännes lätt igen;
Hvad mången länsman har till hårdhet drifvit;
Hvad axeln brukar, som ej smörja får;
Hvad mangen genom kärleksgriller blifvit; 
Hvad den nödvändigt taga skall, som går; 
Skaldinna, som har ärft fru Lenngrens lyra; 
Hvad räfven ofta har i saxen fäst; 
Hvad den bör vara, som skall skälmar styra;
Hvad du i svansen finner på en häst; 
En krydda som enhvar ibland oss känner; 
Hvad farbror Staffan ses på pipan nöjd; 
Hvad stundom höjs i lag af glada vänner; 
Hvad som förråda kan båd' sorg och fröjd:
Hvad som osynligt är och dock kan brinna; 
Hvad som för vissa näsor är så rart; 
Hvad säkert på fiolen du skall finna; 
Ett reningsmedel af förträfflig art;
Hvad sockenskräddaren till käpp begagnar; 
Hvad ungmön är om läppar, hals och kind; 
Hvad tryggt man lägga kan på arbetsvagnar; 
En brygga, som rifs upp af vårens vind; 
Ett fredligt stål, som bonden hurtigt svänger;
Hvad uti hvarje ägg man träffar på; 
Ett djur, som sig i vattnet ormlikt slänger; 
En smidig växt med blomma himmelsblå; 
Hvad björnens fru från sig ej röfva låter;
En varelse, som krälar kall och hal; 
Hvad du omöjligt kan, den stund du gråter; 
Hvad du bör vara, då du håller tal; 
Hvad kornet i sin fulla mognad blifver;
Hvad ingen vill i processionen gå; 
En inre makt, som dig till handling drifver; 
Hvad vandringsmannen stundom hvilar på; 
Hvad snaran är, som man af tagel spinner; 
En jordlapp, som bestämda gränser har;
Hvad som skall smältas ned, förrän det brinner; 
Hvad Norden nämdes uti forna dar; 
Hvad skepparen uppå sin skuta tager; 
Hvad noga man ur säden skilja må;
Hvad tuppen gör, långt förr än det blir dager; 
Ett underverk, som ingen undrar på; 
Hvad processmakaren förtjust bivistar; 
Hvad mången martisson har stupat i; 
Hvad man plär göra, då man något mistar; 
Hvad som till beta plägar brukadt bli; 
En vigt, som lätt kan röras af en fluga; 
Hvad hästen länge icke brukats till; 
En kökssak, som du ser i hvarje stuga; 
Hvad en bedagad mö än vara vill; 
Hvad som ur askan stundom du ser blicka; 
Hvad träden utaf trädgårdsmästarn få;
Hvad nykterdansaren också kan dricka; 
En bana ofta nog för smal för två; 
Hvad jägarn lade, och hvad han sågs göra 
Förrän han tryckte af och skottet brann;
Hvad som en mörkrädd fruktar att få höra; 
Hvad lätt på damens långa släp du kan; 
Hvad Hugo tycktes ömt på Adelina; 
Hvad vägen är, som rakt till målet för;
Ett manligt namn och tvenne feminina; 
Hvad jag på denna logogryf nu gör.

Ol. Ersson.


Charader.

Nr 1.

Om du mitt första att arbeta är 
Och har mitt tredje, då en fara hotar, 
Och om din börda utan knot du bär,
Bekymren visst du då på dörren motar. 
Liksom mitt andra, omvändt, går då allt 
Det mödosamma, som du har att göra, 
Och känner verlden ej din inre halt,
Det kan dig litet eller intet röra. 
Hvad helst dig händer, är ditt sinne fritt 
Och har ej någon känning af mitt hela. 
Som man du tar det öde som är ditt,
Och råd i nöden skall dig aldrig fela.

Nr 2.

Mitt första fick du då du liten var. 
Mitt andra bland pronomina du har. 
Mitt tredje, omvändt, har ett lif så kort: 
Föds, fägnar våra ögon och dör bort. 
När mellan syskon man ett arf skall dela,
Blir deras antal ju dervid mitt hela.

O. E.

*

Bokstafsgåta.

Följande bokstäfver och stafvelser,
riktigt sammansatta, bilda nio ord, hvilkas
begynnelsebokstäfver beteckna namnet på en svensk
sångerska och slutbokstäfverna namnet på en Nordens
apostel:

ne, va, s, ar, r, g, ma, be, d, sa, ür, g, r, xa,
the, li, si, n, me, r,  lu, en, ja, y, na, rä, il, s,
ni, s, u, n.

Orden beteckna:

1. En af Sunda-öarna. 2. En buske. 3. En
gudinna. 4. En stad i Baiern. 5. Ett för timmermän
oumbärligt verktyg. 6. En reformator. 7. En af
Amerikas högsta bergstoppar. 8. Ett hertigdöme i
Tyskland. 9. Ett gräs.

-l -d -n.

*

Uttydning.

Lösning af Logogryfen i föregående häfte, sid. 224:
Afgudatempel, hvaraf fås: lat, tam, fluga, aga,
tu, al, feg, Fama, luta, eld, Gud, fem, ful, palm,
lampa, laga, gala, ute, leta, tala, duga, luft, dal,
lump, lam, apa.
Från Gustaf II Adolfs dagar.

Anteckningar of lefnadssättet vid konungens hof, 
hans resor, familjförhållanden m. m.

Af J. M.

I. 

(Åren 1611-1612.)

I tanke att dermed bereda våra läsare och läsarinnor ett
nöje, vilja vi här meddela åtskilliga underrättelser
om ofvanstående ämnen, hvilka vanligtvis förbigås af
den allvarliga historieskrifningen, men som icke dess
mindre böra kunna utgöra ganska intressanta bidrag
till skildringen af den tidens seder och bruk o. s. v.

Gustaf Adolf föddes på Stockholms slott den 9 December
1594, der hertig Carl då för tillfället vistades såsom
riksföreståndare, under konung Sigismunds frånvaro
från riket. Sin första ungdom tillbragte han dock
mest på det då präktiga Nyköpings slott, fadrens
gamla residens sedan konung Johans tid, der han äfven
helst vistades, sedan han blifvit konung. Gustaf
Adolf beledsagade honom dock ofta på hans resor.
Bland annat fick han 1601 med sin moder, 
hertiginnan Christina, följa öfver till Estland, der Carl
IX då befann sig för ledningen af polska kriget, och
for sedermera i sällskap med föräldrarna i December
från Reval till Åbo, och derpå, i början af år 1602
midt i smällkalla vintern, kring hela Bottniska viken
till Stockholm. Ty då ansågs en resa öfver Ålands
haf vintertiden hardt nära omöjlig.

År 1609 lärer han medföljt de svenska sändebuden
till Köpenhamn, för att åt Christian IV öfverlemna
ett bref, som afsåg biläggande af åtskilliga mellan
de båda rikena uppkomna misshälligheter. Carl IX,
som redan förut låtit honom få kännedom om åtskilliga
regeringsärenden, förlänade honom i slutet af 1609
Köpings slott och Ulfsund (Kungsör) jemte trakten
deromkring till sjelfständig förvaltning, och i Juli
1610 Vesterås slott jemte större delen af det öfriga
Vestmanland.

Året 1610 tillbragte den unge fursten mestadels på
Vesterås slott eller andra ställen af sitt län. I
början af December for han till Örebro slott, för
att öfvervara den riksdag, Carl IX der utlyst för
att öfverlägga om de krigsrustningar, som blefvo
nödvändiga för att möta det väntade anfallet från
Danmark. Några dagar senare inträffade kusinen,
hertig Johan af Östergötland, då Gustaf Adolf, jemte
brodren Carl Philip, reste utom staden, för att möta
honom. Hertigen var åtföljd af en talrik och lysande
hofstat; hans hoffolk och betjening hade långa,
svarta jackor af sammet, kläde eller annat tyg,
med snören af silfver och guld, samt svarta, hvita
och röda fjädrar i hattarna; hans drabanter hade blå
kläder med gula ränder samt förgyllda hillebarder.

Sedan äfven konungen anländt, måste Gustaf Adolf, då
fadren i anseende till flere föregående slaganfall
ej kunde tala redigt, öppna riksdagen, hvars
förhandlingar han sedermera ledde. Efter riksdagens
slut tillbragte han julen samt de första månaderna
af år 1611, jemte konungen och drottningen, på Örebro
slott, då hertig Johan förlofvades med yngsta systern,
Maria Elisabeth (den 23 Febr.). I April reste han
till Vesterås slott för att anordna krigsrustningarna
i sitt eget hertigdöme.

Man har från den tiden ett »Inventarium på
H. F. N. hertig Gustaf Adolfs klädekammare från den 25
Januari 1611 till den 17 Februari 1612», hvilket här
må meddelas. Han egde då en utskuren sammetsklädning
(drägt) med allt tillbehör, en mörkbrun atlasklädning
med allt tillbehör, en askfärgad sammetsklädning
med allt tillbehör, en liffärgad sammetsklädning med
kappa och inga strumpor, en liffärgad atlasklädning
med allt tillbehör, en liffärgad atlasklädning med
buntebyxor och silfversnören samt kappa, en hvit
kyller med perlstickararbete och 18 guldstift uti,
ett hvitt fälttäcke af taft med perlor bestickadt,
en bönbok med perlstickararbete och guldstift
uti, en fastlagsklädning (maskeraddrägt) af blå
taft, ett gult täcke med sammet utskuret, ett par
silkesstrumpor, som Johan Skytte (hans lärare) gifvit
honom, ett zobelskinns-kjortelfoder, fem svarta
räfskinn, en klädesjacka, fodrad med mårder,
en svart räfskinnsmössa, en zobelskinnsmössa,
ett par svarta sammetsvantar, fodrade med mårder,
tre stycken paradisfågelfjädrar, en fodrad bröstduk,
en värja och puniert (balja?) med silfverfäste och
doppsko, en gördel och gehäng med silfver bestickadt,
ett par svarta sammetsskor och dertill rosor, ett
par gröna taftskor och dertill rosor, tre stycken
spetsar (pikar) med silfver på uddarna, tio stycken
förgyllda tapeter, en muff af sammet, samt slutligen
elfva alnar liffärgadt kläde, femton och en half aln
rödt engelskt, etthundrafyrtiotvå alnar rödt saltwelsk
och sju alnar grönt saltwelsk, hvilket allt brukades
att kläda salen med på Vesterås.

I slutet af April for Gustaf Adolf tillbaka till
Örebro, der han af fadren förklarades varaktig,
eller så kommen till
mans, att han kunde bära harnesk och vapen, hvilka han
då påtog i närvaro af en del qvarvarande af ständerna.

Vid samma tid inföll danska hufvudhären under konung
Christian IV:s eget befäl från Blekinge i södra
Småland och belägrade Kalmar, Sveriges vigtigaste
gränsort å denna sida. För att undsätta fästningen
aftågade Carl IX den 8 Maj från Örebro med en del af
armén å Vetterns östra strand, under det Gustaf Adolf
med den andra delen gick öfver Skara till Jönköping,
der båda afdelningarna åter sammanstötte, hvarpå de
förenade fortsatte marschen till Kalmar, vid Ålhem
upptagande hertig Johan, som med östgötafolket tågat
kustvägen. Man känner huruledes vid framkomsten
den 12 Juni Kalmar stad redan tvenne veckor varit i
danskarnas händer och huruledes Carl IX sedermera i
det förskansade lägret vid Ryssby tillbragte fyra
månader, hvarunder heta strider föreföllo mellan
båda härarna samt konungen hade den harmen att inför
sina ögon i början af Augusti se slottet förrädiskt
uppgifvet och Öland eröfradt. Likaledes känner man
Gustaf Adolfs första krigsbragder: eröfringen och
förstöringen af Christianopel i danskarnas rygg
(i slutet af Juni) samt återintagandet af Öland
(i början af Oktober), hvarför vi dermed ej behöfva
uppehålla oss.

Dagen efter hans återkomst från Öland till
lägret vid Ryssby gick armén den 16 Oktober i
vinterqvarter. Den gamle konungen, djupt nedtryckt af
de lidna motgångarna och med döden i faggorna, fördes
landvägen till Ålhem, men måste, då han ej kunde tåla
skakningen, derifrån sjövägen föras till Nyköpings
slott, dit han anlände den 26 Oktober. Följande natt
ankom Gustaf Adolf, som rest landvägen, och hade den
30 Oktober klockan mellan 11 och 12 f. m. den sorgen
att emottaga fadrens sista suck. Några dagar derefter
anbefalldes biskoparna att hvar i sitt stift, både i
städerna och på landet, låta ringa tvenne timmar, så
länge konungen stod ofvan jord, nemligen förmiddagen
klockan mellan 9 och 10 samt eftermiddagen klockan
mellan 12 och 1.

Årets tvenne sista månader, under hvilka
enkedrottningen jemte hertig Johan och sex riksråd
förde förmyndareregeringen, tillbragtes på Nyköpings
slott. Den kungliga familjen utgjordes vid den tiden
af Gustaf I:s enkedrottning, hvilken, då 75 år gammal,
hade sitt lilla hof på Strömsholms slott; vidare
af Erik XIV:s enkedrottning, Catharina Månsdotter,
som, då 62 år gammal, lefde i enslighet på Liuxala
gård i Finland (ej långt från Tammerfors); dernäst
af Carl IX:s enkedrottning Christina, då ännu blott
38 år gammal, som jemte den tjugosjuåriga prinsessan
Catharina (Carl IX:s dotter med sin första gemål Maria
af Pfaltz) samt sina egna barn den femtonåriga Maria
Elisabeth och den tioårige Carl Philip, vanligtvis
residerade på Nyköpings slott; Gustaf Adolf fyllde
der den 9 December sitt sjuttonde år. Slutligen bodde
den tjugotvåårige hertig Johan, konung Johans son med
Gunnila Bjelke, vanligtvis på Vadstena slott. Till
den kungliga familjen, om ock blott på sidolinien,
kunde äfven räknas Carl Carlsson Gyldenhjelm (naturlig
son till Carl IX och född 1574), då fången i Polen;
Jacob de la Gardie, hvars moder, Sophia Gyldenhjelm,
var naturlig dotter till konung Johan; och måhända
äfven Johan Skytte, som säges varit naturlig son
till Carl IX och hvilken äfven varit Gustaf Adolfs,
sålunda sin yngre broders lärare.

Till den riksdag, som blifvit utlyst till Nyköping
i början af December, anlände hertig Johan den 4 med
sin adel och betjening samt höll ett präktigt intåg
i staden med 300 hästar. Den 10 öppnades af honom
riksdagen efter slutad gudstjenst å stora salen på
slottet; och den 16 öfverlemnades, såsom bekant,
derstädes regeringen åt Gustaf Adolf, oaktadt ännu
ett år fattades i den tid, då han till hälften, jemte
förmyndarestyrelsen, skulle fått deltaga i densamma,
och sju år innan han helt och hållet bort tillträda
den. Sedan medel blifvit af ständerna beviljade
till fortsättande af de trenne krig, med Danmark,
Ryssland och Polen, i hvilka Sverige då var inveckladt,
afslutades riksdagen den 6 Januari.

Dagen förut hade Carl IX:s lik, som dittills stått
å lit de parade i »öfre salen» af Nyköpings slott,
med stor 
högtidlighet blifvit nedflyttadt till rikssalen. Liket
var då klädt i sammet och annat sidentyg med
hermelinsbräm och hade på hufvudet en guldkrona
med svenska diamanter, »emedan orientaliska ej
voro till hands, och konungen i sin lifstid lika
mycket älskat svenska». Kistan var tredubbel,
den innersta öfverdragen med sammet och tubin (ett
slags sidentyg), den deröfver var af tenn och den
yttersta af trä, öfverklädd med sammet och taft, med
små silkesfransar. Rikskansleren Axel Oxenstjerna
höll först ett långt tal, och derefter biskopen i
Strengnäs, Laurentius Paulinus, en vidlyftig predikan.

Den 10 Januari afreste Gustaf Adolf derpå från
Nyköping öfver Vestervik till Ryssby, der han
inträffade den 24 i afsigt att med en mindre
afdelning försöka något emot Kalmar eller infalla
i Blekinge. En annan afdelning skulle under hertig
Johans befäl samlas vid Orrholmen (nära Falköping),
för att inbryta i Halland. Men svenskarna blefvo på
båda ställena förekomna af danskarna; ty i medlet af
Januari inföll en fiendtlig afdelning i Småland och
uppbrände Vexiö, och i slutet af samma månad intog
konung Christian Ny Lödöse, anföll förgäfves Elfsborg
och Gullberg, men härjade Vestergötland samt uppbrände
Skara och Gamla Lödöse.

Med anledning häraf uppbröt Gustaf Adolf den 28
Januari från Ryssby, gick först utmed Smålands södra
gräns till Loshult, der han i början af Februari
inföll i Skåne, tågade sedermera vester om det då
nyligen anlagda Christianstad till den gamla staden
Vä, som den 8 uppbrändes, hvarpå han i nordvestlig
riktning skyndade till Markaryd för att förena sig med
hertig Johan. Den 11 på aftonen, då det redan skymde,
blef han emellertid med eftertruppen öfverraskad af
danskarna vid Vittsjö. Och det var vid det härigenom
uppkommande handgemänget på Vittsjön, som isen brast
under konungens häst, och som han räddades från att
drunkna blott genom kammarjunkaren Per Banérs och
ryttaren Thomas Larssons mellankomst. Åt den sistnämde
gaf han genast sin »spännarekedja» samt längre fram
en gård; och den förre blef sedermera slagen till
riddare. För öfrigt togo danskarna konungens lifhäst
med dess kostliga sadel, pistoler och värja, som voro
besatta med turkoser och andra dyrbara ädelstenar
samt präktigt förgyllda.

Gustaf Adolf red derpå öfver Markaryd och Vernamo,
hvarest trupperna qvarlemnades, till Jönköping,
der han vistades en vecka, hvarpå han for till
Svenljunga för att begifva sig till Halland, i hvilket
landskap hertig Johan inbrutit och uppbränt Varbergs
stad. I Svenljunga möttes han dock den 26 Februari af
hertigen, som några dagar förut (den 22) i fäktningen
vid Skällinge slagit konung Christian på flykten. De
kungliga bröderna reste derefter tillsammans öfver
Hojentorp (vid Axevall), Marieholm (vid Mariestad),
Örebro, Ulfsund (Kungsör) och Vesterås till Stockholm,
der de inträffade den 14 Mars och med stor glädje
emottogos af enkedrottningen, som under det tvenne
månaders vinterfälttåget varit plågad af mycken oro
för sönerna -- en oro, som vi finna ej varit obefogad.

Den kungliga familjen vistades derpå i Stockholm
till medlet af April, då Carl IX:s likfärd och
begrafning skulle företagas. Rikets adel och biskopar
erhöllo befallning att infinna sig i Nyköping
»med sådan drägt och klädning, som den sorgliga
lägenheten fordrade». För hofvets räkning inköptes
till begrafnings- och sorgklädnad sammet, sidentyg,
kläde, skärduk, taft, chartek och lärft. Från Nyköping
skulle det kungliga liket beledsagas till Strengnäs,
der Carl IX sjelf utvalt sitt lägerställe. Den
18 April anträddes likfärden med stor prakt. Utom
hufvudbaneret med riksvapnet och deromkring alla
landskapsvapnen, målade med guld och silfver på
blå taft, medföljde alla landskapsvapnen särskildt,
målade på svart taft, samt en blodfana af rödt taft
med silkesfransar. Framför liket gick en särskild
häst, öfverklädd med sammet och silfverskir, samt med
hvarje landskaps fana en häst, klädd med svart taft
och flor, hängande ned till jorden. Likvagnen var
klädd med svart sammet och drogs af sex hästar med
sammetstäcken. Konungens lifhäst var betäckt med svart
sammet och deruppå ett bliantskors. De kungliga 
personernas slädar voro öfverallt klädda med svart kläde
och sidentyg. Pukor och trumpeter voro öfverdragna med
svart flor, och häroldskapporna voro af svart taft.

Efter trenne dagars tåg anlände likfärden till
Strengnäs, der begrafningen försiggick den 21 April
i domkyrkan. Likpredikan hölls af erkebiskopen
Kenicius. Närvarande var hela kungliga huset,
nemligen konungen, hertigarna Johan och Carl Philip,
enkedrottningarna Christina och Catharina Stenbock
samt prinsessorna Catharina och Maria Elisabeth;
vidare de höga riksembetsmännen, som buro regalierna,
samt riksråden med deras och andra förnäma fruar;
dernäst alla slags civila embetsmän samt borgare
och deras fruntimmer. Af adeln hade ett mindre antal
infunnit sig, än konungen önskat; man tydde detta
såsom agg öfver Carl IX:s grymhet. Från Upsala,
Vesterås, Strengnäs och Linköping voro inbjudna
hundra studenter och djeknar, samt nästan dubbelt
så många prester från nästgränsande städer ock
landsorter. Efter begrafningens slut blefvo samtliga
undfägnade med måltid på slottet.

Dagen derpå reste enkedrottningen till Gripsholm. Men
de öfriga kungliga personerna, tillika med riksråden
och deras fruntimmer, qvarblefvo och beledsagade
till grafven Carl IX:s syster Sophia, som var enka
efter hertig Magnus af Sachsen-Lauenburg och året
förut dött barnlös på Ekholmsund. Konungen vistades
sedan några dagar hos enkedrottningen på Gripsholm,
hvarpå han reste till Stockholms slott, der han,
omvexlande med Svartsjö, uppehöll sig under Maj månad,
sysselsatt med planer att begifva sig till den ryska
krigsteatern. Men snart fick han annat att tänka på.

Redan i början af Maj kom konung Christian med en del
af danska hären sjöledes till Ny Elfsborg, landsatte
trupperna och började belägra fästningen. Gustaf Adolf
gaf fältmarskalken Krus, befälhafvare på denna sida,
befallning att undsätta stället, hvilket dock ej
lyckades. Samtidigt framryckte Rantzow med en annan
del af danska hären från Kalmar mot Östergötland. I
början ville konungen vända sig mot den senare. Men
underrättelsen om Ny Elfsborgs fall synes bestämt
honom att först begifva sig till Vestergötland. Den
2 Juni afreste han från Stockholm norr om Mälaren,
och anlände den 10, sedan han under vägen äfven
erhållit underrättelse om Gullbergs fall, till
Lidköping. Konung Christian nalkades redan med
öfverlägsen styrka, så att Gustaf Adolf måste
draga sig bakåt, till Sköfde (den 21). Men som
danskarna under vinterfälttåget grundligt förhärjat
Vestergötland, måste de nu af brist på lifsmedel utan
strid retirera till Gullberg. Gustaf Adolf följde
efter till Alingsås. Men der nödgades han, genom
nyheten om Rantzows inträngande i Östergötland samt
Vimmerbys, Vesterviks och Söderköpings uppbrännande,
den 29 hastigt vända om till Jönköping, der han
vistades i början af Juli. Sedan han fått till
sig trupperna från Vestergötland, uppbröt han den
13 för att afskära Rantzow, och tågade skyndsamt
öfver Sandsjö, Hvetlanda och Målilja till Högsby,
der han inträffade den 18 Juli. Fastän många mindre
danska afdelningar blefvo nedhuggna eller fångna,
undkom Rantzow dock med sin hufvudstyrka till Kalmar.

Under tiden hade Christian åter uppbrutit från
Gullberg och tågat till Jönköping. Men då Gustaf Adolf
vände dit tillbaka, vågade den danske konungen ej
invänta dennes ankomst, utan skyndade utför Nissan
till danska gränsen vid Halmstad. På vägen mellan
Högsby och Jönköping drack Gustaf Adolf, törstig
och upphettad af ridten under den heta sommardagen,
för häftigt kallt vatten samt ådrog sig en allvarlig
förkylning, hvilken under större delen af Augusti i
Jönköping höll honom fjettrad vid sjukbädden, så att
konung Christian onäpst kom undan.

Efter sitt tillfrisknande erhöll Gustaf Adolf
underrättelse att danska flottan utlupit och befann
sig i Kalmar sund, hvarför han befallde riksamiralen
Göran Gyllenstjerna att afsegla från Elfsnabben med
svenska flottan och gå den förra till
mötes. Enkedrottningen bad han för säkerhets skull
begifva sig från Nyköping till Gripsholm, hvilket
hon äfven gjorde. Derpå reste han till Bogesund
(Ulricehamn), der han vistades några dagar i början af
September, för att anordna gränsernas försvar, hvarpå
han återvände till Jönköping. Men der erhöll han den
6 September plötsligen bref från enkedrottningen,
att danska flottan med konung Christian och en
landstigningshär anländt utanför Stockholms-skären
och hotade hufvudstaden. Gustaf Adolf steg genast
till häst och red sedan oafbrutet i trenne dagar
öfver Vadstena och Nyköping till Stockholm, der han
inträffade klockan tre på natten till den 10, då han
fick veta, att danska flottan låg vid Vaxholmen. Redan
klockan fem på morgonen uttågade han med Mönnighofens
just från Norge öfver Norrland anlända utländska
regemente genom Söderport och marscherade till Vermdö
för att afvärja den väntade landstigningen. Men då
konung Christian samma dag afseglade, riktade han
tåget i stället till Dalarö, hvarifrån dock snart
alla de sammandragna trupperna hemförlofvades.

Konungen återvände, sedan denna fara lyckligt
var öfverstånden, till Stockholm, der han
ifrigt sysselsatte sig med regeringsärenden och
krigsangelägenheter. Vid denna tid inkom till
Sverige och till hofvet hertig Julius Henrik af
Sachsen-Lauenburg, gift med Gustaf Adolfs kusin,
Anna af Ostfriesland, som var dotter till Catharina,
Carl IX:s syster; hertigen var blott 26 år gammal,
men hans gemål 50 år och då för tredje gången gift;
man vill veta, att hans ärende var att föranstalta ett
giftermål mellan sin syster och Gustaf Adolf. Under
senare hälften af September vistades konungen
några dagar hos modren på Gripsholm. Sedermera
tillbragtes tiden i Stockholm till den riksdag, som
var utlyst till den 18 Oktober och vid hvilken äfven
enkedrottningen infann sig. Den 4 November höll hertig
Johan, som någon tid »varit i sin hals och kindben med
en fluxu besvärad», sitt intåg i Stockholm för att
hålla bröllop med prinsessan Maria Elisabeth. Efter
vanligheten var han beledsagad af en mängd adelsmän
från Östergötland, hvilka med deras tjenare och
drabanter voro klädda i svarta klädeskläder, kantade
med sammet och silfver; hästarna buro svart lädertyg,
prydt med försilfrade ringar. Vid samma tid afled
Karin Månsdotter på Liuxala.

Efter riksdagens slut firades bröllopet med stor
ståt på Stockholms slott den 29 November. Konungen
hade förut utfärdat bröllopsordningen samt låtit
afgå befallning till borgerskapet i Stockholm,
Upsala, Vesterås, Sigtuna och Köping att brygga öl
till högtiden. Enkedrottningen köpte bröllopskläder
åt bruden för ett värde af 12,000 daler (då minst
det femdubbla mot lika många riksdaler riksmynt nu
för tiden). Carl IX hade i lifstiden anslagit en
brudskatt af 100,000 daler, förutom kläder, klenoder,
silfvergeschirr, hästar, vagnar o. s. v. Hertig Johan
gaf 10,000 daler i morgongåfva och 4000 daler årligen
i spelpenningar; såsom lifgeding eller enkesäte
erhöll hertiginnan Norrköpings slott och stad,
Bråborgs slott med flere egendomar i Östergötland,
Upland och Småland. En vecka efter bröllopet firade
de nygifta hemkomstöl i hertigens hus vid Jerntorget.

På nyåret 1613 reste hertig Johan till Vadstena
slott, der han hade sin vanliga hofhållning och
dit hertiginnan kort derefter ankom, i sällskap
med enkedrottningen och hertig Carl Philip. Som
man känner, blef detta äktenskap ej lyckligt. Det
hade blifvit ingånget af politiska skäl, för att
nära förbinda hertig Johan med den yngre grenen
af Vasa-huset och draga honom ifrån halfbrodren,
konung Sigismund. Detta mål vanns, men på bekostnad
af de båda makarnas lycka. Maria Elisabeth tvingades
dertill af sin stränga fru moder, och Johan, som var
en svag, eftergifvande natur och dertill sjuklig, hade
ej nog kraft att göra motstånd. Kärleken hade ingen
andel i äktenskapet, och snart förföll hertiginnan
i ett obotligt svårmod, som emellanåt urartade till
vansinne, då hon måste bevakas (redan 1614).
Tycho Brahe.

Det fanns en tid, då vetenskapen och dess idkare icke
såsom nu betraktades med aktning, utan med misstro och
vanvördnad, en stormig och orolig tid, då värjan och
sporrarna voro den enda prydnad, som anstod mannen
af ädel börd. Från dessa dagar möter oss bilden af
en man, som i många afseenden trädde framom sin tid
och djerft bröt med dess ensidiga riktning, men som
likväl redan under sin lefnad förvärfvade sig en
ryktbarhet, den ingen samtida vetenskapsidkare
ernått. Han utmärkte sig också i en vetenskap,
som har hem i alla länder, och derför utbredde sig
hans berömmelse så hastigt. Vi meddela här en kort
skildring af denne mans lif.

Tycho Brahe föddes den 14 December 1546 i Skåne,
der hans fader Otto Brahe var herre till Knutstorp;
i sitt äktenskap med Beata Bille hade denne tio
barn, af hvilka Tycho var det äldsta. Kort efter sin
födelse upptogs han af farbrodren Jörgen Brahe och hos
honom vårdades han med mycken omsorg och kärlek samt
erhöll sedermera en lärd uppfostran, då han alltifrån
barndomen visat stor böjelse för studier. Äfvenså
förvärfvade han sig tidigt färdighet i att skrifva
latinsk vers, och begagnade denna senare till att
uttrycka sina känslor vid hvarje tilldragelse i hans
lif, som gjorde    något   intryck
på honom.    Tycho var
icke tretton år gammal, då han kom till universitetet
i Köpenhamn för att studera filosofi, men en,
kort derefter inträffad solförmörkelse, som blifvit
temligen noggrannt beräknad på förhand, framkallade
plötsligt hans intresse för astronomien, som han
studerade några år till dess hans farbror år 1562
beslöt att sända honom till Leipzig för att studera
juridik. Till hofmästare på denna resa erhöll han
den bekante A. S. Wedel,
hvilken, fastän han blott var ett par år äldre än
Tycho, höll ett så vaksamt öga på honom, att han
måste till honom aflägga noggrann räkenskap för det
rikliga understöd, som han fick från sin farbroder,
men hvilket han helst velat begagna till anskaffande
af astronomiska instrumenter och skrifter.

Hans håg för astronomien var emellertid för stark
för att kunna bekämpas; han studerade juridik om
dagen, men observerade himlakropparna om natten,
och på detta sätt lefde han trenne år i Leipzig, till
dess han på sin farbroders önskan reste hem för att
träffa denne, innan han begaf sig ombord på danska
flottan. Tyvärr skulle han här hafva sorgen att mista
denne sin välgörare, som tillsatte lifvet genom en
olyckshändelse, och denna förlust påskyndade hans
återresa, så att vi i början af år 1566 finna honom
ifrigt sysselsatt med observationer i Wittenberg,
hvarifrån han senare, i anledning af en farsot, begaf
sig till Rostock. I denna stad fortsatte han oafbrutet
sina studier, til] hvilka en månförmörkelse, som han
bebådat i en latinsk dikt, gaf honom rikt stoff.

Vistelsen i Rostock hade dock i annat afseende ett
mindre behagligt inflytande på hans lif, ity att det
var här, som han råkade i tvist med en dansk adelsman,
och hvaraf följden blef en duell, i hvilken Tycho
miste ett stycke af näsan. För att dölja denna förlust
lät han af hopsmält guld och
silfver göra sig ett stycke lösnäsa, hvilken limmades
fast vid den stympade delen, och sedan bar han alltid
litet gummi i en dosa för att kunna fästa det lösa
stycket.

Efter flere års vistande i nämda städer, drog han år
1569 till Augsburg, i hvilken stad han genast fann
sig så väl, att han beslöt sig för att qvarstanna
derstädes i längre tid. Härtill hade han ock så
mycket mera anledning, som bröderna Haizel på sitt
landtställe strax utom staden läto inrätta åt honom
ett observatorium, och genom detta väckte han en
sådan uppmärksamhet och blef i så hög grad föremål
för allas omtalande, att ingen någorlunda bildad man
lemnade Augsburg utan att ha beundrat den unge danske
adelsmannens instrumenter. Detta erkännande stod i
en skärande motsats till den ljumhet, hvarmed hans
fädernesland betraktade hans verksamhet, och redan
på den tiden hade den planen nära nog kommit till
mognad hos honom, att för alltid stanna i utlandet,
så framt han icke under året 1570 förlorat sin far
och derigenom sjelf blifvit herre till Knutstorp,
hvilket föranledde honom att resa hem. Nu uppehöll
han sig i flere år i Skåne, men tillbragte tiden mera
på Herrevads kloster hos
sin morbror Sten Bille, än på Knutstorp, emedan han
satte mycket värde på denne sin frändes umgänge och
dessutom der fick inrättadt ett kemiskt laboratorium,
en sysselsättning, som allt ifrån hans vistelse i
Augsburg synes hafva haft en öfvervägande betydelse
för honom för ögonblicket. Astronomien hade dymedelst
så när mist en af sina ifrigaste idkare, så framt icke
Tycho till nämda vetenskaps fromma den 11 November
1572 öfverraskats af att i stjernbilden Kassiopea
upptäcka en ovanligt klar stjerna, som i glans
öfverträffade Sirius. Han fortsatte oafbrutet sina
iakttagelser öfver denna stjerna och medtog sina
anteckningar, då han följande vår reste till
Köpenhamn, för att framlägga dessa för sin vän
professor Pratensis. Här erhöll han nu lifliga
uppmaningar att låta utgifva sina iakttagelser
i tryck, då de stodo i skarp motsats till de
köpenhamnska lärdes okunnighet i astronomien;
men detta afslog han bestämdt, synnerligast af
det skäl, att det efter dåtidens tro icke passade
sig för en adelsman att låta trycka en bok. Men då
han vid sin hemkomst till Skåne mottog åtskilliga
skrifter, som rörde den nya stjernan och innehöllo
idel orimligheter, så öfverlät han åt Pratensis att
utgifva hans arbete, som strax väckte stort uppseende
så väl hemma som i utlandet. Men hans håg stod åter
till att resa, och efter att hafva öfvervunnit flere
hinder begaf han sig på våren 1575 till landtgrefven
Wilhelm i Cassel, hvilken var en stor beundrare af
honom, och derifrån öfver Frankfurt till Basel, genom
Schweiz till Italien, tog återvägen öfver Regensburg,
der han öfvervar kejsar Rudolf den andres kröning,
samt uppehöll sig något i Augsburg, der han hade
glädjen att finna den himmelsglob färdig, som han
för fem år sedan låtit börja förfärdiga.


Slottet Uranienborg på Hven.

Genast vid sin hemkomst fick han mottaga flere bevis
på sin konungs bevågenhet, i det Fredrik den andre
icke allenast gaf honom en årlig lön af fem hundra
riksbanksdaler, utan
öfverlemnade honom ön Hven till förläning, på det att
han der skulle kunna inrätta sig ett observatorium. På
denna ö reste sig inom loppet af fyra år det berömda
Uranienborg, som både med hänsyn till byggnadssätt
och plan var så herrligt, att det på hvarje tid
skulle ha väckt ett ovanligt uppseende. Bakom en tio
alnar hög vall, längs med hvilken lopp flere rader
af träd och allehanda andra trädgårdsanläggningar,
låg sjelfva byggnaden. Rikt inredda rum, hvari
stodo massiva och prydliga möbler, fängslade den
besökandes öga vid inträdet i detta slott; hvarje rum
var ändamålsenligt användt. Men mest intresserade det
dock att få följa den gästfrie värden till biblioteket
och upp i de små tornen, der hans instrumenter voro
uppställda och der han med beredvillighet för hvarje
gäst förklarade deras betydelse och användningssätt. I
denna borg hade han under mer än tjugo år ett kärt
hem, antingen han tillbragte tiden i sin husliga
krets eller sysselsatte sig med sina studier. Till
att göra honom familjelifvet behagligt bidrog icke
litet hans hustru Christina, som han hade äktat år
1573, oaktadt hon var af bondehärkomst och han af
denna anledning fick uppbära många förebråelser af
sin slägt. Uti idkandet af astronomien, kemien och
läkarevetenskaperna voro de många studerande honom
behjelpliga, som från utlandet kommo till den berömde
mannen för att utbilda sig under hans ledning. I det
dagliga umgänget var han städse munter och upprymd,
och icke sällan lät han sin qvickhet spela; teg han,
så såg hans ansigte mycket allvarligt ut, men det var
i följd af de fasta drag, som detta erhållit genom den
oaflåtliga tankeansträngningen. Såsom adelsman tålde
han icke någon förnärmelse, och i hans hus måste allt
rätta sig efter honom, och det äfven då han mottog
besök af konungar och furstar, hvilket på denna tid
rätt ofta hände. 


Tycho Brahe.

Men till olycka för Tycho Brahe dog
Fredrik den andre redan 1588; i honom förlorade han
sin bäste beskyddare. Förnämligast på inrådan af sin
gemål drottning Sophia hade Fredrik den andre alltjemt
tillerkänt Tycho flere och flere intägter, på det
att han derigenom skulle kunna oberoende fullfölja
sina planer. Väl hade han i riksrådet, som styrde
landet under Christian den fjerdes minderårighet,
flere gynnare, hvilka förskaffade honom sex tusen
riksbanksdaler af statskassan till att betäcka en
skuld, som han ådragit sig genom anläggningarna på
Hven samt förärade honom några gårdar vid Farvegaden
i Köpenhamn, ungefär der Vartou nu ligger, för att
inrätta ett observatorium. Ja, Christian den fjerde
sjelf aflade ett besök på Hven, hvarigenom det goda
förhållandet med hofvet ännu för en tid bibehölls och
stärktes. Men det dröjde icke länge, innan afunden
och förtalet fingo öfverhand derstädes; man fråntog
honom efter hand åtskilliga af hans inkomster;
man utsatte honom för kränkningar, såväl offentliga
som enskilda, och då regeringen slutligen undandrog
honom det understöd, som blifvit honom lofvadt till
underhållet af hans astronomiska
instrumenter, så stod honom intet annat öfrigt, än
att lemna Hven. I April 1595 flyttade han således med
familj och lärjungar till Köpenhamn, dit han medförde
största delen af sina instrumenter. Emellertid
stannade han här blott ett par månader, ty
rikshofmästaren Christoffer Walkendorf begagnade
under konungens resa i Tyskland sin ökade myndighet
för att hämnas en gammal förolämpning. Han skickade
derför två temligen okunniga män till Hven för
att undersöka de qvarlemnade instrumenterna,
och då de förklarade dessa för onyttiga och hela
inrättningen för en kuriositet, så blef följden
häraf, att Walkendorf nekade Tycho att begagna sig af
observatoriet vid Farvegaden och förbjöd honom jemväl
att der anställa kemiska experimenter. Sålunda tvangs
han att lemna staden, och seglade då till Rostock,
dit han också förde sin familj. Härifrån skref han
till konungen och utvecklade skälen, hvarför han rest;
och om än detta bref var affattadt i försigtiga och
hofsamma ordalag, så måtte det dock icke ha vunnit
konungens bifall, emedan denne i sitt svar förebrådde
honom hans brist på vördnad. Efter en kort vistelse
i Rostock reste han till den lärde Henrik Ranzau
i Wandsbeck, der han erhöll många tillbud från
utländska furstar, af hvilka han antog det från kejsar
Rudolf den andre om att komma till Prag. Kejsaren
mottog honom mycket nådigt, gaf honom tretusen
gulden i fast aflöning förutom flere obestämda
inkomster samt lät inrätta ett nytt Uranienborg
och ett kemiskt laboratorium på slottet Benach,
till hvilka anstalter han erhöll tillåtelse att
kalla medhjelpare åt sig. Bland dessa var också den
berömde Johannes Kepler, hvilken det efter Tychos död
förunnades att utgifva de bekanta planet-tabellerna,
på hvilka denne hela sitt lif hade arbetat. Han lät
nu sin familj komma till sig, och skickade sin äldste
son till Hven, för att hemta de instrumenter, som ännu
qvarstodo der. Dock synes han icke ha trifts väl på
sin nya vistelseort; sitt gamla fädernesland kunde han
icke glömma och derför hade han aldrig någon ro. Han
förföll derigenom i en vresighet och ordkarghet,
för hvilken ej ens hans käraste omgifning förmådde
kurera honom. Länge skulle detta tillstånd dock icke
räcka, ty på hösten 1601 föll han i en häftig sjukdom,
och efter några dagars smärtsamt lidande afled han
den 24 Oktober i sitt femtiofemte år. Med stor prakt
blef hans lik bisatt i Theiner-kyrkan i Prag, och
öfver grafven lät hans familj uppsätta ett monument,
på hvilket hans bild var inhuggen i full rustning
under en tafla med inskriptioner.

Kejsarens ynnest sträckte sig icke till Tychos
familj; hans instrumenter såldes, hans lärjungekrets
skingrades. Mycket bättre gick det icke i hemmet. Hven
gafs efter hans bortresa i förläning till åtskilliga
adelsmän, hvilka läto byggnaderna förfalla, till dess
de alldeles nedbrötos för att byggnadsmaterialierna
skulle kunna användas på andra ställen, och redan år
1652 hade hvarje synligt spår af Tycho Brahes 
anläggningar försvunnit. -- Men ett säkrare minne har
han rest sig i sina observationer och i de
många förträffliga anteckningar, som ännu
finnas förvarade på prent, och dessa skola 
till evärdeliga tider bära vittne
om att han i sanning uppfattat sitt valspråk:
»Icke blott synas, utan vara.»


I höstens dag.

Jäg älskar icke våren som 
Poeterna och flera. 
Jag har min egen smak; derom 
Vi ej ska disputera. 
En vårdag har visst poesi 
Långt mer än höstens dagar 
Och ljus och lif och svärmeri -- 
Men mig han ej behagar.

Ty skogens sus och bäckars språng,
De äro, vill jag mena,
Sirener, hvilkas falska sång
Plär älskande förena.
Man blir deraf sentimental,
Och pojkar bli poeter,
Som löpa efter ideal
Och henne, hvad hon heter.

Du blir så loj vid vestansmek; 
Du svärmar blott och drömmer. 
Du anser lifvet för en lek, 
Dess djupa allvar glömmer. 
Nog fins det folk som mena: »Njut,
Ack, njut!» -- Åh, tusan heller! 
Du njuter dig ihjel till slut, 
Det är den dom, jag fäller.

Jag tål ej någon veklig slaf,
Som styres af passioner.
Hän är en feg, en narr, -- nog af:
Han gör sig illusioner.
Han väntar, att passionens glöd
Skall svalna sent omsider.
Han lefver -- ack, dens lif är död,
Som hoppas bättre tider.

Ett högre, verkligt lif är strid;
En maklig ro är döden;
Och hoppet är blott stjernan: frid,
Som tindra skall i nöden.
Allt stillastående, hur kort,
Förruttnelse kringsprider.
När sist lifsandan dunstar bort,
Det till förvandling skrider.

Naturen sig till hvila lagt,
Att bättre tid förbida --
Du, »Skaparns mästerverk», gif akt!
Du kan, du måste strida.
Se till att ej passionens glöd
Din lefnadslust betager,
Att ingen hemlig mask din död
På hjerteroten gnager.

-lm-


En utflygt från Hamburg till Helgoland.

Teckning af Sylvia.

En af Hamburgs lifligaste taflor är dess hamn. Följ
dit med mig en morgonstund. -- Betrakta den skog af
master, som här reser sig! Se der hänga slokande
segel, der fladdra i vinden otaliga olika och
brokiga flaggor och fullastade pråmar tåga långsamt
förbi hvarandra. Ångare pipa och ila framåt Elben,
mot hvars vatten solen glindrar lik blanka, »hårda
thalrar», medan den molnfria himlen förgäfves söker
ge en blå färgton åt de tjocka brungråa böljorna,
som nu i munter ebb börjat en ringlande dans.

Se der borta i gathörnet den stackars krymplingen
med »tapperhetsmedalj»» och »jernkors» på sitt bröst
. . . hör huru han förtäljer om slaget vid Belfort,
der han förlorat sitt ben.

»Körsbär, en skilling, en skilling, en skilling!»
skrika några qvinnor från quaien, der om hvarandra
trängas allvarliga affärsmän, sjöbussar, damer
med små hvita pudelhundar i rosenröda band,
bärare, pråmkarlar, flanerande främlingar och
vierländska blomsterflickor. Allt är rörlighet,
lif och »geschäft». Man är i en verldsstad, man
känner det, man ser det, och midt i det bullrande,
döfvande hvimlet vandrar man fram med en känsla af
ensamhet och öfvergifvenhet, som vore man i en öken.

Vid den långa skeppsbron, hvilken skjuter ut
i Elben, håller nu en ångare på att draga in
landgången. Låt oss skynda ombord, det är »Cuxhaven»,
och bestämmelseorten är Helgoland.

Hvilket hvimmel af ångare och skepp! Såsom i en
majestätisk menuett skrida de Elben framåt -- ännu
några hojtande rop ljuda från strand, några döende
toner från ett positiv, och stadsbullret når oss ej
mera, fastän vid vår sida Altonas ståtliga husrader
ännu en stund breda ut sig innan de, vid en krökning
af stranden, komma ur sigte.

Vår ångbåt gungar allt raskare framåt och sänder
upp i luften en svart rökpelare, som kastar en
dunkel skugga öfver det mörka vattnet, medan solen
skänker leende lif åt grönskande stränder, som tafla
efter tafla te sig i tjusande sommarprakt. Der borta
till höger skymtar du Syllberg. Marken blir alltmera
kuperad, djupgröna ängar glänsa af sommardagg bredvid
mystiska parker, som i skälfvande löframar innesluta
underbara, fantastiska villor, omgifna af terrasslika
trädgårdar, som vida omkring sprida blomsterångor,
medan luftens vingade sångarskara lustigt kretsar
omkring eller slår sig ned på någon doftande
rosenhäck, sjungande morgonhymner för villornas egare,
dessa hamburgerbörsens penningefurstar och magnater,
som här på stranden bort till Blankenese slagit upp
sina sommarbostäder.

De herrliga taflorna försvinna småningom en efter
annan; ännu några sandbackar, vid hvilkas sluttning
ligger Blankenese vattencistern, och stranden blir
flack. Men innan vi passera den här krökningen,
låt oss kasta en blick tillbaka, der ju snedt öfver
Blankenese ligger Lühe eller »Körsbärslandet»,
hvilket förser Hamburg med körsbär. -- Härefter vidgar
sig småningom Elben. Der till venster skönjer du med
en god kikare Stade, och der borta ser du en ö med
starka förskansningar, hvilka uppkastades 1870 i
anledning af kriget.

Men tyst, jag tror man talar återigen om krig här
i vår närhet. Låt oss lyssna till hvad den lille
svartmuskige tysken förtäljer. »Se der,» säger han,
»passerade vi just förbi ett preussiskt vaktskepp
. . . präktig marin vår . . . inte att leka med. Nyss
i Venezuela tagit två amerikanska örlogsskepp. Ni
stirrar på mig, madame, men jag står för hvad jag
sagt. Ser ni, en del tyska nybyggare hade af den
amerikanska regeringen begärt tillåtelse att få bygga
en jernbana från
sina grufvor och ner till hafvet. »Gör det,»
svarade yankeen. Nå, banan blef färdig. »Håll,»
kommenderar nu yankeen, »du begärde att få bygga
en bana, godt, men du har inte fått lof att färdas
på den!» Jag tror ni skrattar, madame? Jaså, inte
. . . Donnerwetter! Preussiska regeringen ej att leka
med . . . marinskepp i farvattnet vid Panama-näset
. . . vi ha marinskepp öfverallt . . . i Kina, i Japan
. . . måste skydda vår handel. Våra marinskepp knipa
amerikanska örlogsskepp. Yankeen blir flat. »Var
så god,» säger han, »kör på!» Allt godt . . . saken
är afgjord. Men jag tror ni skrattar fortfarande,
madame?»

»Det är bara en min, som jag alltid har i mitt
ansigte.»

»Nå godt! Ser ni det silfrade bandet derborta? Ja,
det ligger redan långt bakom oss. Det är Stör . . . vid
denna flods mynning är Glückstadt . . . vintertid
lossa fartygen der ofta sina laster, som sedan föras
per jernväg till Hamburg. Ja, nu upptäcker man intet
vidare af stränderna . . . det blåser en frisk bris
och vi sticka ut i öppna sjön.»

Den lille mörkhårige herrn knäpper tillhopa sin
öfverrock och synes med en viss oro motse det
ögonblick, då vi från vår ångare blott ha himmel och
vatten att betrakta.

»Cuxhaven», säger vår granne efter en lång tystnad
och ser på sitt ur, »klockan var åtta, då vi foro
från Hamburg och nu är hon öfver half tu . . . ännu ha
vi några långa timmar qvar.»

Middagssolen baddar på. De klara böljorna stänka
guldgnistor öfver djupblå botten; men färgspelet
blir snart mattare och mattare och några strömoln
dölja solen.

»Fyrskepp,» upplyser lakoniskt tysken, som plötsligen
tyckes hängifva sig åt någon djup begrundning,
hvilken, att döma af hans blekhet, icke måtte vara
af angenämaste art.

»Der borta synes land», säger han, plötsligt brytande
en långvarig tystnad samt åter böjd för en ljusare
verldsåskådning. »Detta är Neuwerk med sina fyrtorn,
och derborta ligga sandreflar. Dessa äro emellertid
snart passerade,» tillägger han med en suck, »och så
hafva vi öppna hafvet igen.»

Himlen är nu nästan helt och hållet
molnbetäckt. Vinden far med ett hvisslande ljud fram
mellan tackel och tåg. Fiskmåsarna flyga skriande
öfver vågorna, hvilka vältra fram liksom i en täflan
om hvilken af dem kan göra det djerfvaste hoppet,
eller kasta sig fradgande af raseri tillbaka, såsom
för att taga ansats till nya språng, tröttna af och
rusa upp igen, öfverfalla, qväfva och sluka hvarandra
eller sluta sig vänskapsfullt tillsammans och ila
skummande fram mot vår båt, piskande dess sidor under
ihåligt rytande.

Långsamt vagga vi framåt, några hvita segel skymta
på afstånd och försvinna. En grå dimma stiger
upp i fjerran -- det är Helgoland som hägrar vid
horisonten. Hägringen antar tydliga dimensioner, ur
det hvita hafsskummet dyker upp en mattröd stenmassa,
ångbåten dansar öfver vågen, rökmoln fara fräsande ur
skorstenspipan, farten saktas och under ett trefaldigt
»hurra!» sänkes vårt ankare i hafvet.

Nu stötas båtar från den gent emot oss belägna
stranden; med plaskande ljud falla roddarnes
åror i vattnet, ångbåtspassagerare äntra ned för
fallrepsstegen, en lång mager dam sluter ögonen
igen, gör sig beredd att dåna och faller handlöst i
famnen på en matros; en liten modig qvinna klifver
dristeligen på . . . aj, klädningen fastnar på en
spik! Öfverst på stegen står en blond flicka och
exponerar ett par pariserkängor. Nej, stiga ned,
det törs hon inte för sitt lif. -- »Huru skall det gå,
min söta!» ropar från en båt en korpulent tant. -- »Jag
hade aldrig gifvit mig hit, om jag trott att man måste
hala sig ned i båtar, för att komma till Helgoland!»

»Antag att jag midt på stegen får igen min nerfkramp!»
framkastar en fru.

»Midt   på   stegen,   min   engel!»   invänder
hennes man.

»Låt bli att i den här rysliga situationen väga
mina ord, Frans! . . .» Ännu några små oartikulerade
skri, några halfqväfda rop, och passagerarne sitta
välbehållna i båtarna, under hvilka vattenmassan
ligger så lugn och klar öfver den hvitskimrande 
sandbottnen, medan långt borta böljorna
oafbrutet fortfara att rusa framåt i yster kamp. Från
ön fladdrar engelska flaggan, ett trefaldigt »hurra!»
skallar emot oss, och vi sätta foten på land.

Genom en dubbel rad af helgoländare och badgäster
vandrar man nu ett stycke framåt och man hör skämtsamt
ropas: »Behagas en droska?» »Skall det vara en
bäsk?» »Den ser ut att ha sålt smöret och tappat
penningarna!» »Den har fått känna på rullning!»
o. s. v.

En lots öppnar gästvänligt dörrarna till sitt
boningshus och lofvar att bli vår ledsagare på ön. Vi
hvila nu en stund i ett rum med ljusblå tapeter
och hvita, för hafsvinden fläktande gardiner, samt
betrakta på en hörnhylla några konstnärligt utförda
snäckarbeten.

»Margaretha har på lediga stunder roat sig med
att göra dem,» säger lotsen och visar på en ung,
solbränd flicka med vackra blå ögon, som hon blygt
håller fästa på golftiljorna och blott sällan slår upp
emot oss. »Nej, hon är inte min dotter . . . fadren
hennes var fiskare och omkom, när hon knappast var
en aln hög, och sedan har hon varit hos mig. Sjelf
har jag blott en son, han är ute på fiske nu.»

Flickan vänder hastigt på sitt hufvud och blickar mot
fönstret. »Sjön går högt, jag fruktar det blåser upp
till storm,» säger hon half högt.

Det synes som om lotsen icke hört hennes ord eller
som om han så litet eller ringa aktar en storm, att
han icke finner den många ord värd. -- Kort härefter
reser han sig upp och följer oss ut genom dörren.

»Ser ni, madame,» börjar han, »Helgoland är deladt
i lågland (Unterland) och högland (Oberland). Rundt
omkring Helgoland har man ungefärligen en timmes
sjöfärd -- deraf kan ni kanske någorlunda bedöma vår ös
storlek. Utom guvernören och några engelska tjenstemän
bo här året om blott fiskare och lotsar. Dessa
senare behöfvas här kanske bättre än annorstädes,
ty rundt omkring i hafvet lura farliga klippor och
skär. Ebben har nu fallit, madame; derborta, ser ni,
der ligga minst fem eller sex vrak.»

Vid våra fötter utbreder sig det svallande
hafvet. Några solstrålar lysa fram ur molnen och
kasta ett lätt guldskimmer öfver de grönglänsande,
hvitskummiga vågorna, som med entoniga, taktmessiga
slag fara mot stranden, hvilken den sjunkande
vattenmassan nu gjort betydligt bredare. Några båtar
stå redan på torra sanden och längre bort gunga en
mängd små skutor, för att troligtvis om en stund stå
lika lugna och torrskodda. Vinden susar skarp och
frisk omkring oss och bryter sig mot de tätt bakom
lodräta, rödskimrande klipporna.

»Hvit sand, röd strand, grönt land, dessa äro de
färger som finnas på Helgoland,» säger lotsen och
af bryter alla betraktelser. »Här bakom oss ser ni
hoteller, konversationslokaler och dylikt, som fint
folk behöfver, då de ge sig hit. Vi ha sex till åtta
tusen badgäster årligen. Se här är det nya badhuset,
som guvernören förlidet år på egen bekostnad låtit
bygga! I midten derborta ligger en pumpmaskin, som för
vattnet in i bassinerna och i flygeln till venster
äro rum för varma bad . . . de der rummen äro granna,
må ni tro, förgyllningar, mattor och speglar, så
en kan bli yr i hufvudet. -- Här är en tredjedel af
staden, resten ligger på höglandet. Vi komma snart
dit, om ni behagar stiga uppför trappan der borta.»

Vi begifva oss förbi några husrader och räkna en åtta
à tio butiker, i hvilka man säljer snäckarbeten och
sjödjur; äfven en sorts hattar, på en gång egendomliga
och vackra samt bestående af fiskmåsar, hvilkas hufvud
och hals blifva uppstoppade och böjda tillbaka mot
venstra vingen så att de likna en agraff, den långa
stjerten hänger bakåt som en plym, medan skrofvet är
tomt och fodradt.

Dessa äro de enda handelsartiklar, som Helgoland har
att bjuda åt de främlingar, som årligen strömma till
ön. Redan nu voro dess gator och promenader fyllda
af motionerande badgäster, hvilka liksom vi begifva
sig uppför den breda trätrappan, hvilken förenar hög-
och lågland.

»Trappan har tvåhundraåtta steg,» återtar lotsen. »Ja,
madame, det är en ansenlig höjd . . . öfver tvåhundra
fot.

Ön Helgoland i fågelperspektiv.
(Teckning af A. M.)

Öfversvämning under ett abyssiniskt krigståg.
Muren ni ser deruppe skyddar oss för nedfallande
klippstycken. -- Behagar ni stå stilla här? Stöd er
lugnt mot jernräcket, det är säkert och fast. Tyst
. . . hör ni ett sakta rullande ljud? . . . Det
kommer af småstenar, som oupphörligt lossna från
klippan och falla ned i djupet.»

»Ja, madame,» fortfar han efter några ögonblicks
tystnad, »för några tusen år sedan hängde utan
tvifvel vår ö tillsammans med fasta landet. För
endast etthundrafemtio år sedan var Helgoland fyra
gånger större än nu. Man har beräknat att från denna
ö årligen en fot i omkrets faller i hafvet. På sina
ställen har ön endast en bredd af femtio fot. Efter
en sextio år skall således icke mycket återstå af
vårt Helgoland.» En skugga glider härvid öfver hans
väderbitna, fårade ansigte. »Nå, jag är glad, att
jag inte lefver den stund, då vi skola uppslukas af
hafvet eller behöfva gå i landsflykt. Befolkningen
här består af tvåtusenfemhundra personer, och vi
lefva och hålla tillsammans som en enda stor familj
. . . skilsmessans stund kommer att bli en hård
pröfning.»

Vi vandra under en stunds tystnad åter uppföre den
höga trappan och uppnå snart höglandet, som hvilar på
en röd, lodrät, kolossal klippa, hvilken är bemängd
med ljusa grönskiftande punkter.

»Se här, madame, ser ni bekräftelsen på mina ord,»
säger den gamle lotsen, som lutar sig framåt och
upptar framför sina fötter en temligen stor sten,
hvilken han med ett enda tryck af sin starka hand
söndersmular. »Klippan här består endast af en sorts
lera, hvilken hafsvattnet alltmera undergräfver
och förvittrar. Men fastän vi kunna motse vår
ös snara upplösning, så fortfar man dock här att
årligen bygga nya boningshus. Vår guvernör sparar
intet i detta afseende. Han är en mäkta rik man
och har domäner såväl i England som i trakterna af
Wien, Berlin och flerestädes. -- Ja, nu tillhöra vi
England. Lord Russell tog oss 1810 från danskarna,
och 1814 fastställde man att vår ö var en engelsk
besittning. Men vi äro alla af frisiskt ursprung,
dess språk och gamla seder äro ännu våra. -- Hvad vi
tycka om engelsmännen, frågar ni? Nå ja, någon nöd
eller verklig fattigdom trycker ingen,» svarar han
undvikande, »guvernören och hans landsmän omsätta här
mycket penningar och dessa komma oss rätt bra till
godo. Vid badtiderna ha vi här många fina gentlemen,
och det artar sig i år att bli mycket folk här, trots
spelbankens upphörande. Men inte nog med engelska
gentlemen, äfven fiskare från Hull komma hitöfver,
och jag kan just inte säga att de äro särdeles
välkomna gäster, ty de och vårt folk råka ofta i
krakel med hvarandra.»

Den gamle lotsen tystnar plötsligt, och kanske för
att komma alldeles bort från detta ämne frågar han nu:

»Hvad tycker ni om våra gator? Litet trånga äro de
kanske. Staden häruppe är emellertid mer än dubbelt
så stor som den på låglandet. -- Här ser ni vår
kyrka. Behagar ni träda in? Byggnadsformen är enkel
och oansenlig . . . genom århundraden har den bevarat
sin ursprungliga form, i början af sjuttonhundratalet
blef den helt och hållet renoverad. Fordom har här på
ön stått sju kyrkor -- sjutalet är heligt och efter
detta fick ön namnet: Heiligenland (heliga landet),
sorn senare blef förvandladt till Helgoland.»

»Men se här,» fortfar han efter en liten paus, »här
är något, som jag tror särskildt skall intressera er,
madame, och det är dessa höga armstakar af massift
silfver; ty de äro skänkta till kyrkan af Gustaf
IV Adolf, då han ifrån Sverige kom till vår ö,
sedan han måst flykta för Bernadotte. -- Flyktade
han icke för Bernadotte? Så ni säger, madame, detta
måtte jag väl känna till . . . de fördömda fransoserna
ställa till spektakel hvart de än må komma! Men det
var nedrigt, madame, att så der behandla en af den
store Gustaf Adolfs afkomlingar! Ni må inte tro, vi
äro så bortkomna, att vi inte följa med de händelser,
som tilldraga sig utomkring vår ö!»

Den gamle lotsen höjde med ett förnöjdt uttryck på
sina axlar samt fortfor:

»Men nu har ni kanske fått nog af vår lilla oansenliga
kyrka. -- Måhända har ni äfven lust att göra en liten
vandring   bort   till vårt fyrtorn? Det är nittio fot
högt och på god väg till de trehundrade öfver hafvet.»

En kort stund härefter äro vi vid den af jern
gjutna trappan, som bär upp till tornets spets,
der vi genom en knappast tre fots hög dörr komma
in i lanterninen. En reverber af silfver, två fot
i omkrets, är bakom hvar och en af de tolf lampor,
som i nattens mörker likt vänliga ledstjernor tindra
mot seglaren.

Vinden slår emot tornet med ett våldsamt brus,
på himlen ila molnen rastlöst efter hvarandra,
qvällsolen har brutit fram och klippan under oss
flammar som i eldslågor. Sjöfåglar stryka likt snömoln
öfver det fräsande hafvet, hvars vågor som jättestora
gnistrande smaragder nu i stigande flod rulla fram
mot stranden, hvilken slutes i en skälfvande ram af
de hvitaste perlor.

Den gamle lotsens ögon blicka med ett sorgset uttryck
ned öfver detta underbara färgspel, som här och der
afbrytes af någon grön fläck, eller fredliga husrader,
från hvilkas skorstenar en och annan rökhvirfvel
muntert rusar ut och tar sig en svängom med blåsten.

»Ja ja, madame,» återtar lotsen efter att en lång
stund hafva blickat ned framför sig. »Vi menniskor äro
dödliga och veta att vi ovilkorligen skola gå bort,
men det är underligt att tänka det ens fosterland
efter en menniskoålder eller så der vid pass skall
förintas, att af allt det vi se för våra ögon blott
hafvet skall finnas qvar. -- Ser ni,» fortfor han
och sträckte sin hand pekande utåt, »ser ni sandön
derborta? Det är dünerna. För omkring hundrafemtio
år sedan hängde de tillsammans med Helgoland; nu går
vattnet öfver trettio fot högt emellan oss, och just
der detta vatten nu flyter fram var fordom land,
der fartyg ankrade vid en präktig hamn. Min farfar
mindes, då han var pojke, ännu en sådan tid. Mellan
vår ö och dunerna är det omkring femton minuters
färd, och när det icke stormar alltför starkt taga
främlingarna helst sina bad der. Fruntimmernas bassin
ligger der till höger och männens till venster,
och der badas i kärror liksom vid alla nordsjöbad. --
Från sandkullarna derborta har man en herrlig utsigt,
och på deras högsta topp ligger en badrestauration,
hvilken härifrån knappast skönjes. Guvernören reser
ofta öfver till dünerna, der han låtit utsläppa
kaniner. Dessa djur hafva förökat sig i oändlighet,
och ett af engelsmännens nöjen härstädes är kaninjagt;
men äfven skälhundar och sjöfåglar skjutas mycket.»

»Se, så blodröd himlen är derborta,» fortfar lotsen,
i det han med handen skuggar ögonen och skarpt
betraktar horisonten, »vi få stark storm i natt. När
vinden är riktigt frisk, far den med sådant buller
mot tornet här, att man icke kan höra sin egen röst,
och hafsskum och sjögräs kastas hitupp. Här kan
man få ett riktigt begrepp om hvad en storm vill
säga. Blåsa omkull . . . åh nej, madame, allt är ju
sammanfogadt af jern och inte den minsta träkloss
finnes. -- Nedanför oss ser ni det gamla fyrtornet,
hvilket blott är tjugofem fot högt, och som på sin
tid, det vill säga för öfver femtio år sedan, blef
upplyst af en koleld. På den tiden skedde här flere
strandningar än nu, och de gamle voro just inte så
missnöjda dermed. I vår kyrka, och detta hvar söndag
ändå, har vår prest bedt från predikstolen: 'Skydda
oss, o Gud, för härjande vågsvall, tillintetgörande
orkaner och välsigna vår strand!' Det vill säga att
rätt många skepp här måtte stranda. Ni tycker det
låter förfärligt . . . nå, den kyrkobönen är för kort
tid sedan också afskaffad.»

Medan han talar stiga vi ned för torntrappan
samt gå fram öfver en väg, som bär midt igenom
ett potatisland. »Höglandet här har en half
timmes väg i omkrets . . . detta är den så kallade
'potatisallén'. Ja, madame,» tillägger han småleende,
»vi äro inte utan promenadplatser; vi ha också
'segelgarnsallén', som bär sitt namn efter en
repslagarebana, hvilken lemnat plats för tvenne rader
hagtornsbuskar. Dessutom ha vi 'sqvallerallén', men
den känner ni redan till . . . det var den dubbla rad
af åskådare, som alltid nere vid stranden mottager
hvarje till ön anländande främling, öfver hvilken
man ogeneradt gör sina anmärkningar.»
»Kanske ni nu behagar ge er ned till låglandet igen?»
frågar han sedan vi en stund gått tysta bredvid
hvarandra. »Margaretha har väl redt qvällsvarden i
ordning ... bered er blott icke på att få kött. För
en fyrtio år sedan gingo en femtio kor här på bete och
en fyra à femhundra får. Nu fins här ej foder till
mera än tvenne kor och femtio får. -- I min barndom
sådde man sextio tunnor korn, och deraf sår man nu
blott en half skäppa.»

En lätt suck höjer lotsens bröst och vi vandra
nu tigande utmed den höga mur, som för bort till
trapporna.

»Kaufen, kaufen!» ropa några solbrända pojkar på
sin frisiska dialekt och visa oss snäckor och
sjödjur. Några herrar promenera gatan framåt,
det uppstår ett lifligt tumult omkring dem, och
under skriket: »Ein Schilling in die Grabbel!»
rusa en mängd gossar om hvarandra, för att hemta
upp de silfverslantar, som en af herrarna kastat
ut ibland dem. Hej, der flög en skilling bort
i rännstenen! Snart var den uppfiskad. Nu höjer
segervinnaren myntet en sekund i luften, hans mindre
lyckliga kamrater kasta sig öfver honom, och för att
freda sin skatt sticker han den lugnt i munnen samt
börjar till höger och venster utdela knytnäfslag.

Genom luften klingar i detta ögonblick en egendomlig,
melodisk sång.

»Vårt folk har samlat sig på den stora trappans
afsatser,» upplyser lotsen, »alla vackra sommaraftnar
kommer ungdomen der tillsammans.» 

Vi stiga ned för trappan, hvars afsatser äro fullsatta
af unga qvinnor. De äro alla klädda i den helgoländska
nationaldrägten: fotsida underklädningar af eldrödt
ylletyg med guldgul
sidenrand i kanten och deröfver korta, baktill öppna
öfverklädningar af lätt ljust tyg samt med hattar,
något påminnande om de italienska bondqvinnornas
hufvudbonader. Några unga flickor kokettera med
barettlika sjöfågelshattar, men vända smått förläget
bort sina vackra hufvuden, då man betraktar dem. En
mängd unga fiskare i höga sjöstöflar och med sydvester
på sina hufvuden göra sin kur för damerna eller röka
sina kritpipor i allt lugn, medan andra åter instämma
i sången.

Nere från låglandet skallar ett och annat rop,
åtföljdt af höga skrattsalvor emot oss, och på
stranden stå några gamla fiskare och stryka sig
mysande om munnen, under det de betrakta en lång herre
i ljusgrå kläder och hög hatt, nedtryckt öfver bleka,
orörliga anletsdrag. Denne herre är omgifven af en
mängd pojkar, som våldsamt storma inpå honom.

»Det är lord Butherwell,» säger vår lots, »som nu
igen ger en skilling åt den af våra pojkar, hvilken
hårdast kan knipa honom i benet. Mylord tror sig ha
de starkaste ben i verlden, han är stolt öfver dem,
madame. Det experiment, som han nu håller på med,
ser man honom göra hvarenda dag han är här på ön
och detta fastän han alltid får retirera . . . se,
der löper han nu igen!»

Med skallande: »hurra!» springa gossarna efter den
öfvervunne, som ett stycke längre bort stannar i stum
beundran öfver sina fortkomstledamöter, hvilka han,
utan att yttra ett ord, utmanande sträcker fram mot
den larmande pojkskaran.

»Se här är mitt hus, madame, var god och stig på.»
Med dessa ord för lotsen oss in i sin boning.

(Forts.)


Från Abyssinien.

II.

Abyssiniens vidsträckta högslätter utgöra
samlingsplatsen för de vatten, som mata Nilen och
sålunda göra Egypten fruktbart och dess befolkning
lycklig. Under månaderna från Juni till September
ökas de öfre luftregionernas vattenhalt och afsätter
sig i häftiga regn, och samtidigt strömmar den
vattenbemängda luften, förd af vinden, norrut öfver
den lägre belägna delen af Abyssinien. Då förvandlas
källorna till strömmar och de torra flodbäddarna
fyllas med vatten. Hela landet genomskäres af
djupa klyftor eller dalgångar, som skurits ut af
de brusande vinterströmmarna. När regntiden upphör,
torrläggas dessa klyftor och beklädas innan kort med
en växtlighet af den yppigaste rikedom; men de äro
då äfven förrädiska i sin skönhet. Här ligger den
ringslagna boan på lur, här är lejonets jagtmark och
ett tillhåll för betande elefanter; här skingras de
paradisiska drömmarna af gula feberns pestångor. Det
är som om naturen här icke tålde menniskan till vittne
af sin prakt.

Men äfven andra och större faror hota den som beträder
dessa områden. Der, hvarest dalen afsmalnar och
vattnet med svårighet söker sig väg mellan de trånga
klipporna, är farligt att färdas eller att stanna. Ve
den, som under regntiden väljer sin hviloplats på
den tysta, skugglika dalbottnen. Han misstänker ingen
fara, han invaggar sig i ljufva drömmar . . .

Då ljuder en dof skräll bland bergen . . . en knall,
ännu en, och derpå ett väldigt dån, som rullar öfver
hela himlahvalfvet.

Den resande fruktar ännu ingenting, ovädret är ju
långt borta. Men snart hör han i fjerran ett ljud som
när vinden far genom trädens lof. Det växer, det blir
högre och våldsammare, det hviner, brusar, rasar,
tjuter som om hela helvetets makt blifvit lössläppt
. . . och nu visar sig faran, en skummande brusande
massa, som likt en mur vältrar sig fram genom passet.

Det är bergströmmen.

Bäcken, uppsvälld af störtregnet, har blifvit en
våldsam flod, och i känslan af sitt korta lif störtar
han vildt och häftigt ned i dalen. De djupt rotade
sykomorerna segna
under hans påtryckning, och hela dalbottnen
öfverhöljes med grus. Vattnet fyller hela klyftan
och stiger långt upp bland klipporna.

Hvart vill du fly? Har du vingar som örnen? har du
klor som apan, hvilken klättrar bland klipporna öfver
dig och begabbar din nöd? Är du i förbund med andarna,
att de skulle kunna bära dig bort? Här är naturen
icke din tjenarinna, här är hon din fiende, som
tillintetgör dig. Icke sällan hafva hela tältläger,
som uppslagits i sådana torra strömbäddar, blifvit
tillintetgjorda, och exempel anföras på olycksfall,
dervid hundratals menniskor blifvit öfverraskade
och bortryckta af den plötsligt frambrytande
bergströmmen.

En gång hade kejsar Theodor med sin armé slagit
läger i den djupa och trånga Baschilo-dalen. Denna
ligger innesluten mellan branta bergväggar, och
en härafdelning hade oförsigtigt lägrat sig i
den torra flodbädden, utan tvifvel för att kunna
beqvämare gräfva vattenhål och hafva ved och gräs
till hands. Menniskorna anade icke att ett häftigt
regn hade fallit i det öfra landet. Men snart fingo
de höra ett buller, om hvars betydelse de icke kunde
vara i ovisshet. Hastigt grepo männen till spjut
och sköld och sadlade sina hästar, medan qvinnorna
skyndsamt hopsamlade sina kökssaker, hvarpå alla
ilade till klipporna, för att klättra upp bland dem.

Men i dessa dalar finnes det blott få vägar som leda
uppför bergen, och dessa äro dessutom branta och smala
getstigar, hvilka blott med svårighet kunna begagnas
af menniskor. Snart voro dessa smala vägar spärrade af
den påträngande menniskomassan, de flesta kunde icke
komma ut ur dalen, och innan ännu en fjerdedels timme
var förgången hade man det fruktansvärdt brusande
elementet alldeles inpå sig. Den gulbruna vattenmassan
störtade fram i ett enda ofantligt svall och ryckte
allt med sig i sin väg. Många hundra män, qvinnor,
hästar och mulåsnor funno sin död och hela trossen
gick förlorad.

Engelsmännen fingo under sin expedition mot kejsar
Theodor 1866 nogsamt lära känna farorna af ett
tåg genom
dessa floddalar. Synnerligast mot slutet af
expeditionen eller på återmarschen, hvilken egde
rum då regntiden redan inträdt, ledo trupperna svåra
förluster; ty icke nog med att hundratals menniskor,
kameler och dragare bortrycktes af vattenflödena,
vid hvarje sådan katastrof qvarlemnades äfven en
mängd kadaver bland klyftorna, när vattnet sjönk. I
de djupa, trånga dalfårorna, der tillträde af luft
blott sparsamt
kunde ega rum, uppkom då en olidlig stank, och alla
försök att undanskaffa eller uppbränna de ruttnande
kropparna visade sig otillräckliga. Någon noggrann
uppgift om storleken af engelsmännens härigenom lidna
förluster hafva vi likväl icke sett och lära troligen
icke få se, ty engelska regeringen har visligen
undvikit att lemna några speciela uppgifter på hvad
dess abyssiniska expedition kostade.


Några af våra vanligaste kryddor.

1.   Pepparn.

Pepparn var en af de första kryddor, som från
det sydliga Asien hittade vägen till Europa. Den
hitfördes redan af Alexander den store från Ostindien
och blef snart en eftersökt öfverflödsvara på rikemans
bord, så dyrbar, att den bokstafligen uppvägdes
med guld. Att den till och med kunde vara rarare
än guld, synes deraf att furstar och annat storfolk
plägade skicka små pepparpåsar såsom presenter till
hvarandra. När sjöfarten till Ostindien börjat och
tagit fart, föll pepparn snart i penningvärde, men
såsom förbrukningsartikel blef dess betydelse så
mycket större, och pepparn utgör än i dag en af de
vigtigaste kryddor, som införas från tropikerna. De
vanliga svarta pepparkornen äro de i omoget tillstånd
afplockade och derföre skrynkliga, torra fröna af
pepparbusken (Piper nigrum), hvilken, jemte ett
hundratal beslägtade arter, i form af klängväxt
klättrar, kryper eller slingrar sig fram genom
tropikskogarna. Bären äro enfröiga, deras skarpa smak
härrör af ett egendomligt harts. Dessutom innehålla
pepparbären en olja och ett alkaliskt reagerande ämne,
piperin, som är fullkomligt smak- och luktlöst och
kristalliserar i fyrkantiga färglösa prismer. Det
skarpa hartset, som kan utdragas medelst alkohol,
gör bären af flere peppararter till en angenäm
krydda, men är i rent och koncentreradt tillstånd
ett verksamt gift.

Landet »der pepparn växer» är temligen vidsträckt,
ty det omfattar större delen af det varma
jordbältet. Malabar omtalas såsom pepparrefvans
ursprungliga hemort, men för närvarande bedrifves
dess odling på jordens båda hemisferer, i alla sådana
trakter, som äro lika fuktiga som varma. Man indelar
pepparplantagerna i regelbundna sängar, planterar de
senare med korallträd, enär refvorna behöfva såväl
skugga som fästpunkter för sina rankor, och utlägger
derpå sticklingar, som på tredje året bära frukt. De
fortfara sålunda att sätta blommor och bär ända till
tjugonde året, och gifva i medeltal pr buske 5-6
skålpund pepparkorn om året. De på hängen tätt vid
hvarandra sittande blommorna äro oansenliga, bären
till att börja med gröna, men vid full mognad röda. Så
snart den senare färgen börjar inträda, afplockar
man dem och torkar dem på mattor. De torkade gröna
frukterna lemna den svarta pepparn, som eger större
skärpa. Fullmogna och öfvermogna bär, som man någon
tid lägger i vatten och derigenom befriar från deras
ytterskal, gifva efter torkningen den mindre skarpa
hvitpepparn. Hvad som af de öfriga 
peppararterna kommer i kryddhandeln behöfver här icke tagas
i betraktande; kubebern, långpepparn o. s. v. begagnas
mera till medicinska än gastronomiska ändamål.

Guineapepparn och spanska eller negerpepparn hafva
endast likheten i smaken, men ingalunda gemensamt
ursprung att tacka för sitt namn. Den förra,
efter hvilken en del af Vestafrika ännu kallas
Pepparkusten, bestod i de brännande kryddartade fröna
af en art Hablitzea; äfvenså plägade paradiskorn
och kardemummafrön icke sällan betecknas med samma
namn. Spanska pepparn (Paprika) förskrifver sig
från de krydd-artade fröna af växter tillhörande
företrädesvis familjen Solaneæ, och slägtet
Capsicum. Den gula spanska pepparn (Capsicum luteum)
som synnerligast odlas i Ostindien och kommer i
handeln under namn af Piment de Mozambique lemnar de
skarpaste sorterna, hvilka med svullna läppar och
tunga bestraffar den, som icke är van att njuta af
dem; qvittenpepparn, engelsmännens Pell-pepper och
fransmännens Poivron, lemna deremot saftiga frukter,
som nästan icke alls besitta någon skärpa och derföre
kunna ätas råa eller såsom inlagd frukt.

Den ytterst starka Cayenne- eller negerpepparn
kommer företrädesvis från Capsicum crassum
m. fl. arter. Bären blifva först torkade, derpå
sönderkrossade och, ofta blandade med salt och
hvetemjöl, bragta i handeln. Den spanska pepparn,
Paprika, brukas i synnerhet af de folkstammar, som
förtära mycket svag föda, såsom t. ex. af servier
och magyarer då de förtära rå kalf- eller 
fårhjerna. Paprika blandad med gulrotspulver (Curcuma),
lemnar kurrypulvret, som syd-asiaterna använda till
krydda på sitt ris, och som äfven blifvit antaget
såsom europeisk bordkrydda. Paprika utgör vidare en
hufvudkrydda i den så kallade Mixed pickles.

Den svarta pepparn är till smaken beslägtad med
neglikepepparn; han håller midten mellan honom
och kryddneglikan och är likaledes känd under namnet
piment, jamaica-peppar och engelsk krydda. Trädet, som
lemnar den (Myrtus pimenta), är uteslutande inhemskt
i Vestindien, särdeles i norra delarna af Jamaica, och
dess kultur har ännu icke velat lyckas på andra håll.

I början hade hufvudsakligen genuesare och venetianare
pepparhandeln i händerna; efter upptäckten af sjövägen
till Ostindien bemäktigade sig portugiserna denna
högst indrägtiga affärsgren, och först senare följdes
de af holländare och engelsmän.


Fruktrefva af pepparbusken.

Lillans sista bädd.
(Efter en tafla af Amalia Lindegren.)
Lillans sista bädd.

I stugan var det fröjd och ro, 
Bekymmer den ej nådde, 
Förnöjsamhet och hopp och tro 
Inom dess väggar rådde. 
Visst var den låg; men den var nog, 
Så länge lillan muntert log.

Hur låg den ej i solens ljus
Så frid inunder liden;
Man kunde se ren utomhus
Att det var lycka i den.
Men så kom sorgens hand och slog
Två hjertan hårdt, när lillan dog.

Hon var ett rosensmyckadt band 
Emellan hjertan tvenne;
Hur mjuk blef ej hans hårda hand 
När den togs fatt af henne. 
Och huru gladt hon mödan tog 
När lillan upp ur vaggan log.

Hur glad, hur tacksam och hur rädd 
Stod ej i morgonstunden 
Vid lillans första varma bädd 
Den unga modren bunden? 
Hur hennes ömma hjerta slog, 
I mödrar, I förstån det nog.

Hur böjd, hur krossad nu hon står 
Invid sitt hopp, det brutna, 
Hon svalkas ej ens af en tår, 
De äro alla gjutna. 
Och genom hjertats kamrar drog 
En smärtans dolk, när lillan dog.

Och han, den starke, han som bar
Så muntert lifvets börda,
Han, hvilkens arm så jernfast var
Att skogens jättar skörda;
Sen blott hur smärtan honom slog
I stoftet ner, när lillan dog. --

Jag vet ej någon bättre bild 
Utaf den tysta sorgen,
Den är så djup, så fridfullt mild, 
Den är sig sjelf en borgen, 
Att om ock hoppet här bedrog, 
Der ofvan sannar det sig nog.

Och en och hvar, som liksom de
Stått gråtande vid brädden
Af sorgens kalk, och som måst se
Sitt hopp på sista bädden,
Vid denna tafla minnes nog
Hur Herren gaf och Herren tog.

-ed-.



En psykografhistoria.

Häromdagen, då jag var stadd på promenad för helsans skull,
mötte jag en fruntimmersbekant. Hon kom från
kyrkogården. Jag kom utifrån ängarna. Jag tycker
icke om att promenera på kyrkogårdar; det rörliga
lifvet och den djupa hvilan tyckas icke trifvas rätt
tillsamman; det förefaller mig, som om de döde voro
trötta och behöfde hvila i fred ...

»Tror ni på andar?» frågade den ofvannämda qvinnan --
och mig tycktes, att jag i hennes ögon såg spåren
af tårar.

»Jag förstår icke riktigt hvad ni menar,» blef svaret,
och vi satte oss innanför kyrkogårdsgrinden i skuggan
af kastanierna. »Trodde jag icke på andar, skulle jag
ju icke heller tro på min egen tillvaro, ty icke kan
det vara bara min kropp, som nu talar med er.»

»Jag menar, om» ... hon såg skyggt bort emot
grafvarna ... »jag menar, om ni tror på
psykografer.»

»Nej, visst icke. Jag kan knappt fatta, att någon
förnuftig menniska vill nedlåta sig till att fråga
dem.»

Öfver hennes ansigte flög en skugga af missnöje;
hon hade räknat på att finna sympati hos mig. »Har
ni sett någon psykograf?» frågade hon.

»Ja, en gång för ungefär tio år sedan, men jag
frågade honom ej. Jag har trott, att psykografien,
liksom borddansen, var en redan af tiden öfvervunnen
ståndpunkt, men efter hvad jag nu hör, måtte det icke
vara så.»

»Åh, här finnas psykografer i hvartannat hus här
i staden; d. v. s. den som ingen har, lånar sin
grannes. Vi voro i går borta hos X:s på te, i sällskap
med Y:s och Z:s. Ni kan inte tro, så märkvärdiga>/i>
saker psykografen sade. Jag» ... hennes röst skälfde
... »jag fick helsningar från min lille söte Rudolf,
som slumrar derborta.» Hon visade mot en liten graf.

»I hvarje vänlig solstråle, i hvarje leende blomma kan
ni ju få helsningar från honom, och det är oändligt
mycket vackrare,» dristade jag invända.

»Ack, men det vore ju bara inbillning,» utropade hon.

»Är ni viss om, att det andra icke också är det?»

»Nej, ack nej! Han talte, d. v. s. han uttryckte sig
precis så, som lille Rudolf brukade göra.»

»Hela  sällskapet  kände ju den lille gossen i lifstiden?»

»Och fru X. fick helsningar från sin man, fast han
legat i grafven tjugo år; men han ville rakt inte
tala om, hur han hade det.»

»Det gjorde han rätt i.»

»Till sista slut talade vi med ... ja, gissa hvem!»

»Profeten Bilcam!»

»Hvem? ... Nej, vi talade med sjelfva Tegnér,
och han svarade på vers.»

»Kanske de stå i hans skrifter?»

»Nej, det är hvad de inte göra. Han skref att han bor
tillsammans med Atterbom, men mycket förbehållsam var
han om deras tillstånd, han också. Det lär inte vara
dem tillåtet att nämna något derom?»

»Nä nä.»

»Ni är mycket tviflande, det ser jag. Tror ni då,
att alla band mellan den synliga och osynliga verlden
äro slitna?»

»Nej, det tror jag inte; men jag tror inte heller,
att de behöfva förstärkas genom träbitar. Psykografien
är blott en gammal idé, som antagit ny form. Lucifer
är obestridligen ett stort geni och ett praktiskt
sådant och förstår, liksom alla snillen, att rätta
sig efter tiden.»

»Ack, ack, det kan aldrig vara djefvulens konster,»
menade frun och log ett medömkans löje öfver min
ensidighet.

»Då kan det vara menniskornas. Behofvet af gemenskap
med det osynliga och eviga ligger djupt i vår själ;
blifver det icke tillfredsstäldt på ett sätt, söker
det luft på ett annat. Man kan bedraga sig sjelf,
utan att veta om det.»

»Han skulle våga, han skulle våga!» upprepade damen,
som tycktes hafva hakat tankarna fast vid den onde.

»Ja, tro honom inte för väl,» sade jag. »Jag
påstod nyss att han, liksom andra snillen, rättar
sig efter tiden, 'begagnar sig af konjunkturerna,'
för att tala med andra ord. I ett tidehvarf, då allt
'går på skrufvar', hvad är naturligare, än att äfven
han betjenar sig af sådana? Men,
ponera, att det icke är hans konster, utan idel
sjelfbedrägeri, så skulle jag vilja tillråda vissa
menniskor att fråga psykografen.»

»Nej, hvilka då?»

»Det fins en massa folk, som förstör sin tid med
läsning af sådant, som är icke blott onyttigt utan
i hög grad skadligt: jag menar de der spännande,
själsförslappande, rent ut sagdt 'psykologiskt
omöjliga' romanerna; enda ändamålet med dylikt
läsande är att tillfredsställa ett till passion
urartadt nyhetsbegär, och faktiskt är, att flertalet
af dem, som läsa sådant, är folk utan underbyggnad,
utan omdömesförmåga. Ja, vi hafva hört flere husmödrar
i städerna beklaga sig öfver, att deras pigor vid
hvarje ledig stund om dagen smyga sig upp på en vind
eller in i någon skräpvrå för att läsa romaner och
att de halfva nätterna bränna hushondfolkets ljus
för samma ändamål. Detta estetiska fråsseri har till
följd, att många af dem om dagarna äro så tankspridda
och halfsofvande, att de icke kunna förrätta sina
tjensteåligganden.

»Nå, men hvad har detta med psykografen att göra?»

»Jo, han kunde säga dem, 'hur det går', och i stället
för att läsa alla delarna af romanen, behöfde de då
icke läsa mer än den första.»

Dagen derefter befann jag mig i ett sällskap, som icke
tillhörde min vanliga umgängeskrets. Det var hos den
ofvanbemälta frun. Hon hade sjelf varit hos mig och
bedt mig 'göra henne den äran'. Jag förstod redan då,
hvar skon klämde, och lofvade derför att komma på
en stund.

Jag hade låtit vänta på mig, och då jag anlände, voro
damerna redan i fart med att fråga psykografen. Ett
yngre fruntimmer satt ensamt i rummet utanför och
spelade en sonat af Beethoven. På den blick hon gaf
mig, då vi helsade på hvarandra, skulle man nästan
kunnat tro oss vara i något slags hemligt förstånd,
hon och jag.

»Han har gått, tills han fått skrufvarna lösa,»
sade hon, med en nickning åt förmaket.

»Måtte det icke gå på samma vis med dem, som fråga
honom,» önskade jag, och i sammanhang med denna önskan
anförde jag, hvad som någon tid förut inträffat med
ett medelålders fruntimmer, som medelst psykograf
underhållit korrespondens med sina aflidna vänner,
af hvilka somliga vistades på Sirius och andra hade
sitt hemvist i Alcyone -- centralsolen i Plejaderna,
i fall ni icke vet det.

Jag hade icke väl intagit min plats vid divansbordet,
förrän jag, liksom af nyfikenhet, beskådade och
slutligen lade handen på psykografen.

»Går den?» frågades i korus.

»Inte det jag kan märka; men väl kan jag sätta den
i gång,» svarade jag. »Jag tror anden låter vänta
på sig.»

»Då är han inte af det vanliga slaget, för de bruka
inte låta persuadera sig,» invände en gammal mamsell.

»St! st!» tystade jag. »Nu går han! Var så god
och fråga!»

(Frågande äro dels värdinnan, dels hennes väninnor.)

»Hvarifrån kommer du?»

»Hemifrån.»

»Hvar är ditt hem?»

»Det ligger åt solsidan.»

(Fruarna röras till tårar. Solsidan kan ju icke betyda
annat än himmelriket.)

»Hvem är du?»

»'Känn dig sjelf,' sad' en af verldens sju vise.»

»Hvad hette din far?»

»Han hette Anders, med förlof.»

»Hvarför vill du inte säga ditt namn?»

»Derför att I tids nog fån veta det.»

»Har du studerat?»

»Hur kunde jag annars känna till de sju vise?»

»Hvad nation tillhör du?»

»Jag är kosmopolit.»

»Är du en salig eller en osalig ande?»

»Har icke, enligt hvad I sjelfve påstått, både
Tegnér och Atterbom sagt er, att sådana frågor icke
få besvaras?»

»Du känner således våra store skalder. Råkar du
dem ofta?»

»Jag känner dem och har gjort deras bekantskap för
längesedan.

»Har du några andra bekantskaper i andeverlden?»

»Ja, många. Jag känner Zoroaster och Kong-fu-tse och
Pythagoras och spåqvinnan i Endor.»

»Äro de alla på samma ställe?»

»Nu gifver ni er återigen på det förbudnas område.»

En af damerna gjorde nu den anmärkningen, att det
bestämdt var en mycket gammal ande, ty de der konstiga
namnen hade hon aldrig hört förr.

»Lefde du på samma tid som ... de der?» frågade
en annan.

»Nej, mellan spåqvinnan i Endor och mig är precis
lika långt som mellan kung David och Carl XV.»

»Känner   du   högstsalig   hans majestät kung
Carl XV?»

»Ungefär lika mycket som ni och den anden, ni i går
frågade om honom.»

»Hör sådan reda de hafva på hvarandra,» utropade min
värdinna. »Det är för märkvärdigt! Sutto vi icke just
i förrgår och frågade om salig kungen och hur han hade
det, fast vi ingen reda fingo på den sista frågan;
men nu kanske vi lyckas bättre.»

»Har du talat vid kungen?» (Det är värdinnan som
frågar.)

»Nej! Men jag har skrifvit ett poem till honom
(tystare), fast han aldrig fick det.»

»Det är således en nyss 'död ande',» anmärkte någon,
»och poet var han till på köpet. Jag tror nästan,
att jag vet, hvem han är!» (frågar:) »Kanske det är
du, som skrifvit: 'Gripsholms Minnen'.»

»Jag har icke skrifvit andra minnen, än mina egna.»

»Har du ingen signatur?»

»Jag har åtskilliga signaturer.»

»Skrif en versstump åt oss!»

Och efter ett par minuters stillhet, skref han så
att det riktigt knakade i maskinen, och den trubbiga
blyertspennan genomstack papperet gång på gång. Då
det var fullskrifvet, såg jag på klockan och märkte,
att jag dröjt längre än jag ämnat. Sedan jag förklarat
versen oläslig, lemnade jag den till den unga dam,
som spelat sonaten, tackade »för det man velat se mig»
och tog afsked.

»Jag hoppas, att ni nu ändrat er tanke om
psykograferna?» utlät sig värdinnan.

»Icke särdeles,» svarade jag.

Den unga damen, som redan dechiffrerat
psykografpoemet, fast hon icke låtsade derom, kysste
mig på pannan, och i det jag för ett ögonblick såg
henne djupt i ögat, föreföll det mig, som om det
ännu skulle finnas hjertan, i hvilka det bor tro på
en lefvande Gud -- och som derföre icke behöfva taga
sin tillflykt hvarken till psykografer eller andra
spådomsandar.

Sedermera har jag hört, att min unga väninna »läste
upp» versen för de i hög grad nyfikna damerna, hvilka
efter af hörandet af densamma lära känt sig särdeles
afsvalnade. Den lydde så:

Hvart tidehvarf sitt eget narrspel har, 
Ty menskligheten vill alltjemt bedragas, 
Och vantron öfver själen väldet tar, 
I samma mån som tron på Gud försvagas. 
Här se'n I prof på träbits-poesi, 
Och nu ej längre vi på anden bide! 
Dock förr'n jag går, jag kan ej låta bli 
Att under detta teckna

Thorborg Vide.

På Oybin.
Ingång till korsgången.
Yttre klosterporten.

På Oybin.

Slottet Heidelberg i Neckardalen och kyrkan
Paulinzelle i Thüringen äro beryktade såsom Tysklands
skönaste ruiner. Om man vid sidan af dessa båda
ryktbarheter ställer den mindre omtalade kloster- och
kyrkruinen på Oybin, så är tretalet fyldt af hvad
Tyskland har mest sevärdt att erbjuda i denna väg. Om
den romanska byggnadsstilens enkla storhet träder
betraktaren till möte i Paulinzelle, om i slottet
Heidelberg hans fantasi fängslas af renaissancens
rika former, så
omsväfvas han här, i suset från granarnas toppar,
af den götiska konstens ljufva trollmakt, en fläkt
från den senare medeltidens friska romantik.

Det har lyckats konstnären att i sina teckningar
fasthålla och åskådliggöra intrycket af det sagolika,
den fina doft af romantik och skogspoesi, som hvilar
öfver detta naturens och menniskohandens förenade,
underbart sköna och harmoniska verk.


Oybins klosterkyrka.

Midt ur en af skogbeklädda berg omgifven grönskande
dal höjer sig vid pass sjutton hundra fot öfver
hafsytan bergsklippan Oybin
med sina underbart fantastiska sandstensformationer
och prydd med en rik vegetation. Hon bildar nästan
midten af den bergskedja, som skiljer Sachsen från
Böhmen och ligger ungefär en och en half mil från den
vackra staden Zittau, hufvudstaden i södra delen af
öfre Lausitz. Ur de gröna ängsmattorna uppstiga de
väldiga, lodräta, rundformade klippväggarna; rundt
omkring bergskäglan sträcker sig en bred gördel af
ängar och fält, hvilka på motsatta sidan kringgärdas
af andra berg, som likaledes sträcka sina skogar
nedåt dalen.

Framförallt imponerande genom djerft svängda linier
och formens skönhet, höjer sig midt emot berget Oybin
det väldiga Hochwald med sina breda ryggar, som bildar
gränsen mellan Sachsen och Böhmen och öfver hvars
ås leder den gamla vägen in i böhmiska landet. I
den tysta, blomstrande dalen, på de grönskande
mattorna kringom Oybins fot, ligger en liten by med
några vänliga väfvarekojor. Det är en rask, idog och
förnöjsam befolkning, som bebor dessa bruna trähus,
hvilka i nyare tid tvingas att delvis vika för
tjusande villor. Ofta, när man i sena natten vandrar
genom dalen, ser man ännu de små lamporna sprida sitt
sparsamma ljus ur kojornas fönster, och vidt omkring
ljuder den rastlösa väfstolens dofva slag.

Omedelbart invid Oybins branta klippvägg höjer
sig den lilla kyrkan med sitt trätorn. Ljudet
af de klara klockorna, som återstudsar från den
närbelägna klippväggen, fortplantas af ekot långt
in i bergen. En brant trappstig, delvis inhuggen i
klipporna, leder förbi den lilla kyrkan och mellan
de herrliga träden uppför branten. Dit upp, bakom den
gamla klosterruinens port, under bokarnas höga kronor,
bär byfolket sina döda. Det ligger ett slags romantik
i detta sätt att begrafva sina kära aflidna. De
efterlefvande äro stolta öfver att hafva dem jordade
uppe på berget. De bära oförtrutet de mödor, som
måste öfvervinnas vid jordfästningen vintertiden, när
snöstormarna blåsa samt klippstigarna och trapporna
äro betäckta med glansis. Men om aftonen, när de
sitta tillsammans i sina trefna kojor och tänka på de
luckor, som döden gjort i deras trånga krets, glädja
de sig öfver att deras döda hvila der uppe på berget
öfver deras hufvuden, ett stycke närmare himmelen,
och icke i den trånga dalen. Det är som om deras kära
från denna plats blickade ned på dem.

Vill man bestiga Oybin, så kan detta ske på den nyss
beskrifna stigen. Men vi vilja hellre följa tecknaren
och vända oss åt den andra sidan af Oybin-dalen,
eller den del deraf, som omsluter Oybin-berget i norr,
en yppig skogsklyfta, vid hvars slut den mörka ytan
af en vattendam allvarsamt återspeglar bilden af den
högt uppe på klippan hängande kyrkruinen. Liksom en
sagolik syn, som en fantasmagori, har konstnären
uppfattat denna romantiska bild, och så visar den
sig äfven för vandraren, då han fördjupar sig i den
svalkande skuggan på skogsvägen upp till ruinen.

Ännu gripen af bilden i förgrunden ankommer man,
efter att hafva bestigit en icke obetydlig höjd,
till den yttre klosterporten. Med fin uppfattning
har konstnären antydt ruinens karakter i de sköna
götiska bågfönstren, i de yppiga ormbunkarna, i de
originela småkapitälerna -- idel enskildheter ur den
herrliga byggnadens sköna totalbild -- och angifvit
tidsålderns anda uti Marie-bilden, kring hvilken
svalorna muntert svinga sig.

Vi göra ett kort uppehåll framför klosterporten under
de herrliga bokarna och ekarna och blicka ned i den
tjusande dalen under oss.

Ur trädgårdarnas grönska framblicka de fredliga
kojorna; bäckar slingra sig genom gräsmattorna och
i ordnade rader sträcka sig de vaggande sädesfälten
som en utbredd matta ända fram till skogskanten. Vid
foten af Hochwald, der dalen höjer sig något, skimra
vänliga villor, och deröfver hvilar, i sommartystnad
och middagsglöd, det drömmande Hochwald.

Genom den yttre klosterporten kommer man till planen,
som ligger utanför kyrkruinens ingång. Stolt hvälfver
sig här det gröna taket af högväxta bokar, genom
hvilkas skönt spridda grenar och friska grönska
kyrkruinen skimrar fram i full solbelysning. Några
steg åt sidan, och en öfverraskande utsigt öppnar sig
ned i dalens djup. Likt ett skogens klara öga blickar
den säfomkransade forelldammen upp till oss. Genom
den skuggiga porten, som i arkitektoniskt afseende
är af en utomordentlig effekt, träda vi in på den
vidsträckta kyrkogården. Öfverraskande verkar korets
djerfva hvälfning; men framförallt äro fönstren af
fulländad skönhet och stor originalitet. Byggnaden
förskrifver sig från den götiska konstens bästa tid
och utmärker sig framför många andra götiska verk
genom sitt liffulla, slående intryck.

Hvilken motsats mot den romanska stilens lugna,
allvarliga massor, mot de pelarburna ytornas förnäma
högtidlighet! Här tränger, sträfvar, blomstrar och
växer allt upp mot himmelen; hela denna arkitektur
med alla sina enskildheter liknar en hymn, i
hvilken hvarje liten kapitäl, hvarje rosett, hvarje
pelarknippe tyckes framkalladt för att gifva form och
uttryck åt Guds lof. Dertill medverka ock de öfverallt
i fönster och dörrar blommande rankorna och den
herrliga skogen, som omgärdar fönstren och höjer sig
öfver hvalfven. I stället för målade rutor ser ögat de
guldgröna bokarna på himmelsblå botten och deremellan
de i solens guld dränkta allvarsamma granarna, allt
väfvande sig samman till den herrligaste färgmatta.

Vi gå vidare, ut i de af ormbunkväxter och smala
gröna grenar nästan omspunna sidokapellen med deras
tjusande konsoler, nischer och fönsterdekorationer,
hvilka konstnären så karakteristiskt återgifvit. Här,
liksom då vi passera korsgången, tränger sig på oss
intrycket af en viss rikedom och en fantasifull,
individuel daningsgåfva, ehuru vi blott hafva framför
oss en enkel klosterkyrka.

Från korsgången, genom hvars fönster man blickar ned
i dalens djup, kommer man till kyrkogården. »Jag
har», säger den turist, af hvilken vi lånat denna
beskrifning, »sett många ryktbara begrafningsplatser;
berusande på själen verkar utsigten från Neapels
Camposanto öfver den blå golfen, djupt allvarligt och
melankoliskt, som en nattfantasi, kyrkogården i Prag,
imposant och vördnadsbjudande grafplatserna i Pisa
och Verona, rik förefaller Münchens »Friedhof»,
men en grafplats så omspunnen af romantik, så
omgifven af en yppig naturs rika behag, som den lilla
bykyrkogården på berget Oybin, har jag icke sett på
något annat ställe.

»Ett särskildt behag, som denna högt belägna grafplats
eger, är, att den icke blott är en det förflutnas
kyrkogård, utan att man ännu i dag begagnar honom:
att bredvid minnesvården der borta, en riddare i
ståtlig rustning, som redan många århundraden hvilat
här, höjer sig en kulle med friska blomsterkransar,
ännu vattnad af kärlekens tårar, att murgrönan der
slingrar sig kring den af hundraårig mossa betäckta,
vittrade stenen, under det strax bredvid nickar en
frisk ros, kringfladdrad af gyllene bin. Och vänder
man blicken åter till ruinen, hvarifrån man kommit,
så öfverraskas man på nytt af den majestätiska
götiska byggnaden, som blickar fram mellan hundraåriga
lindar. Öfverallt, hvart man kastar ögat, erfar man
en känsla af salig tillfredsställelse, ser man en
omgifning af den rikaste yppighet, Från alla sidor
strömmar den friska bergluften emot oss genom det
solbelysta löfverket. Öfverallt, der ögat tillätes
att blicka genom de yppiga växtmassorna, skönjer det
bergspetsarna rundtomkring i violett ljus och gläder
sig åt behaget af deras färg. Och under all känslans
frihet och friskhet, hvilket tyst, heligt allvar
på denna plats! Här upplösa sig i poesi motsatserna
mellan död och blomstrande lif.»
»Hos madam Behm.»

Minnen från en småbarnsskola för trettio år sedan i staden Linde,
upptecknade år 1874 af Bias.

Bokliga konster voro föga aktade och ännu mindre
idkade i denna ort och på denna tid. För mången
stannade det med att läsa innantill, ty detta
fordrades för att bli konfirmerad. En gammal gumma,
»madam Behm», som höll en enskild småbarnsskola,
mottog också på prestens uppmaning ynglingar och
flickor om sexton, sjutton, aderton år, ja kanske
äldre, hvilka år från år förgäfves försökt sig vid
nattvardsläsningen.

Dessa sågo ut sorn jättar och jättinnor i jemförelse
med gummans vanliga lärjungar. Dessa ungersvenner
och dessa tärnor voro vanligen från mycket aflägse
bygder i den vidsträckta socknen, och genom sina
tölpiga fasoner och djupa okunnighet föreföllo de
oss stadsbarn såsom blott halfmenniskor, hos hvilka
vi endast respekterade knytnäfvarna. Jättarna å sin
sida respekterade våra tungor, hvilkas verkan mot
deras knytnäfvars förhöll sig såsom ett pilregn mot
klubbslag, verkande snabbare och på större afstånd.

Gummans eget litterära vetande sträckte sig föga
öfver a-b-c-d och stafning. Redan med innanläsningen
förhöll det sig si och så. Hon hade gjort upp för
sig stränga reglor för skilnaden mellan tal- och
skriftspråk och vidhöll dessa med en orubblig och
beundransvärd konseqvens. Hennes regel var, att man
under läsning skulle stafva och uttala orden såsom de
stodo i boken och icke såsom man utsade dem i dagligt
tal. Detta hade nu varit godt och väl, om hon blott
känt språket litet bättre. Hon hade dock fått för sig,
att det fanns till exempel blott ett k-ljud eller
samma hårda k-ljud som i kan och skall. Samma hårda
k-ljud ville hon under läsningen hafva i menniskans
liksom i ordet skans (fästning).

En annan egenhet var, att hon vid läsning i de gamla
upplagorna af Nya testamentet lät oss uttala orden
thå, thetta, then, thet (då, detta, den, det), såsom
tå, tetta, ten, tet. En gosse, hvars rätta namn var
Ernst Wigart, kom från gummans skola med dylika
lärdomar till stadens storskola och fick derför
uppbära öknamnet tåtättatänntät.

Men oaktadt dessa små oegentligheter var madam Behm
så god pedagog som trots någon, ehuru utrustad med
vida mindre hjelpmedel eller så kallad »skolmateriel»
än våra dagars lärare.

Bland hennes förnämsta hjelpmedel var en smal och
krokig enkäpp, lik en rotting. Af ålder och flitigt
bruk var han nött och blankpolerad.

Till gummans skoluniform hörde också ett par gamla
glasögon eller rättare en pince-nez med jättestora
cirkelrunda glas och sjelfva näsklämmaren omlindad med
ullgarn. Det var, som man kan höra, samma instrument
som Runeberg kallar »brillor utan skalmar på».

Ett annat materiel, okändt i våra dagar, var
den så kallade pekpinnen, hvilken med en tråd af
noga föreskriften längd och tjocklek hängde vid
abc-boken. Första undervisningsämnet var nemligen icke
abc utan konsten att begagna pekpinnen. Mången rekryt
har svettats mindre för att lära handtera geväret med
alla tempo, än vi för att rätt sköta pekpinnen. Och
dock var denna ädla konst i utdöende.

Pekpinnen var fyra à sex tum lång, skulpterad i trä
eller ben och till det yttre närmast lik en pil med
trubbig udd och utan hullingar. Hemligheten låg i
pekpinnens handtag eller i pilens blad. Det skulle
föras med tre fingrar och på så sätt att handens
afvigsida, dess knogar, lades på bokens blad. Tummen
lades öfverst på sjelfva pilbladet, och pekfingret
jemte långfingret kröktes uppåt, för att likt två
klor gripa in i två halfcirkelformiga utskärningar
nederst på pilbladet. I denna ställning, som i första
början var en tortyr för handen, kom pinnen att ligga
nästan vågrätt på boken.

Meningen med denna fiffiga tillställning var att
förekomma det barnet skulle med pekpinnens spets peta
sönder bokstafven
som skulle läras in. En sådan bokstaf är ju en
plågoande, och det skulle ju för lärjungen vara
lättare att döda honom än att svälja honom,
synnerligast när man hade fått vapen i hand.

En annan frestelse för dylikt bokstafsmord låg i
sjelfva papperet, hvilket mer liknade filtrer-papper
eller karduspapper än vanligt tryckpapper. För en
gammal, förståndig menniska är det ju till och med
svårt att motstå frestelsen att med nageln peta
bort de klutar af vadmal och ull eller de gruskorn,
som sticka upp likt berg öfver den smutsfärgade,
skrofliga ytan.

Måhända hade våra fäder användt ganska mycket af
snille och begrundande för att kunna förebygga slika
dater, men de lyckades också fullkomligt att förekomma
ett ondt medelst ett ännu värre, och i glädjen
läto de utsira pekpinnarna, tortyr-instrumenten,
med hvarjehanda prydnader. Troligen hafva alla dessa
pekpinnar blifvit sönderbrutna i vredesmod af de förr
eller senare befriade fångarna, eljest skulle ett
eller annat exemplar kunnat värdigt pryda herr Artur
Hazelii etnografiska museum eller herrar Mandelgrens
eller Hammers samlingar.

Från denna pedantiska tid med dess skråmessiga
skolväsende torde dock en eller annan abc-bok
finnas qvar, om den än är sällsynt. Mången
minnes kanske ännu å den första sidan ett slags
titelvignett med små träsnitt af djur inom små
ramar. Vid hvarje djur stod beskrifvet dess sätt
att uttrycka sina känslor. Början var: »Kråkan
kraxar, lammet bräker, gräshoppan knarrar, vipan
skriker.»

Tuppen på sista sidan var ett stort groft träsnitt,
hvars undergörande verkan är allom bekant. Tuppens
gåfva var tillika ett slags betyg. Sålunda var en
enstyfverspepparkaka »non sine laude», en karamell
»cum laude» och en kopparslant var »laudatur».

Madam Behm bodde i en af de tvärgränder, som
vinkelrätt mynna ut från stadens enda stenlagda
gata. En smal trätrappa ledde upp till hennes lilla
frustuga, som tillika var skolrum. I den långa,
smala förstugan stod på golfvet ett ämbar vatten
med en skopa, ty karaffin och glas voro lyxartiklar,
hvilkas bruk större delen af barnen ej skulle hafva
begripit, ännu mindre vågat tillämpa.

Rummet var kanske ej en manslängd bredt, med ett
fönster på gafveln midt emot dörren. Framför detta
fönster stod ett uppslaget fällbord och i hörnet till
venster en karmstol i rococostil, bastant och beqväm
samt lika gammal, siratlig och vördnadsbjudande som
gumman sjelf, som satt deruti.

Gumman var lång, fin och böjd alldeles som hennes
enkäpp. Men hon var icke lika hård som enkäppen, och,
sanningen att säga, föllo käppens slag hvarken hårdt
eller tätt. Gumman var mild och god, med värdigt,
nästan förnämt väsende, och hon hade fina anletsdrag
och en mild, behaglig röst. Man kunde se att hon
lidit mycket och att lidandet förädlat henne.

Flitig var hon som en myra, och hennes ögon
voro alltid lutade öfver något handarbete, då
de ej sågo i abc-boken. Ofta kommo qvinnor upp
från socknen för att beställa eller betala något
fruntimmersarbete, ty gumman kunde ej lifnära sig
blott af barnaundervisning, änskönt hennes lilla
stuga alltid var full med barn.

Gossarna sutto utefter samma långvägg som gumman
sjelf, och en säng med sparlakan skilde dem från
hennes rococostol. Flickorna sutto på andra långväggen
för att vara bättre under gummans ögon. Såsom många
andra qvinnor misstrodde hon mer sitt eget kön än
det manliga. Hennes man hade skilt sig vid henne för
att gifta sig med en annan, och detta tycktes hon
icke förebrå honom, utan sin rival, såsom qvinnor
vanligen pläga göra, af orsaker som de bäst torde
känna sjelfva.

Kyrkogården på Oybin.

Grand Hôtel i Stockholm.   
(Teckning af C. S. Hallbeck.)

De allra minsta barnen sutto, utan åtskilnad till
kön, kring bordet och »inom skotthåll» för den
förfärliga enkäppen, hvilken dock stundom tjenade
till pekpinne, liksom också en afbruten sax, hvars
handtag voro klädda med ullgarn af samma slag som på
gummans brillor.

Madam Behms kunskapsförråd var icke stort, men den
lärdaste magisters förråd kan icke ens alltid räcka
till när det gäller att besvara barns frågor. Så
förekom under öfning i innanläsning i katekesen ordet
»vällust». Som detta ord var för mig obegripligt,
enär jag hörde det för första gången, så frågade jag
hvad det betydde. Madam Behm svarade: »det är the och
tocke der.» Jag trodde att vällust var något finare
namn på the, och när jag en gång längre fram fick
i någon mytologisk bok se Venus eller vällustens
gudinna, trodde jag att hon var theets gudinna,
och förtärde denna dryck värre än en kines.

Gummans något enfaldiga svar förklaras till någon
del deraf, att i den tiden var the en vara som
var till gagnet fullkomligt obekant i hennes
krets. Det var blott kändt till namnet såsom en
dryck brukad hos kungen och de förnäma och serverad i
mandarinkoppar. Det lägre folket hade derom en ideel
föreställning, såsom fattiga och törstiga skalder
när de dikta om gudarnas nektar och ambrosia.

De små pysar, som gingo hos madam Behm, voro ej
alldeles så klädda som nutidens. I klädseln ingick
mycket skinn, hvars praktiska fördelar synnerligen
högt skattades.
Så var hufvudbonaden en kaskett af svart skinn
eller mörkgrönt saffian, utan foder, men med en så
kallad »svettrem», hvilken dock vanligen slets bort
såsom varande fruntimmersaktig. Mycket begagnades
också förskinn, vanligen fotsida och försedda med
bröstlappar fästa öfver axlarna med mer än tumsbreda
remmar. När byxorna blifvit nötta, skinnskoddes de på
lämpliga ställen och de nöttes så fort som möjligt,
ty ju mer skinn man hade, desto mera karlaktig
var man. Vi ville så mycket som möjligt likna
bodbetjenterna, hvilka voro våra ideal. Det var endast
deras stöflar som blott blefvo önskningsmål, ty vi
fingo blott kängor, hvilka vi sleto med hopp om bättre
tider. Såsom kulturbild från denna tid må nämnas,
att ett äldre fruntimmer omtalade att hennes bror,
en ung lofvande elev vid Fria konsternas akademi
och samtidig med Oscar Cardon, bar kängor, då han vid
sjutton års ålder fick mottaga »Meijerska medaljen»
ur dåvarande kronprinsen Oscars hand. Kronprinsen,
kanske sjelf vid ungefär samma ålder, lärer hafva
sett på ynglingens fötter och smålett. Kanske att
prinsen sjelf nötte sitt första par stöflar.

Till skolutstyrseln hörde ock en liten korg, hvaruti
frukost nedlades för att förtäras under lektimmen.

Madam Behm blef mycket gammal och uppfostrade många
slägten, hvilka alla mindes henne med vördnad och
kärlek. Nu har hon gått bort, och pekpinnen och
karbasen ha också försvunnit. Sjelfva tuppen håller
också på att taga till flykten ur en realistisk tid,
som icke ens unnar barnen fantasi.


Grand Hôtel.

Med de på de senare åren allt mer underlättade
kommunikationerna har antalet främlingar, som besöker
vår vackra hufvudstad, ökats till en grad, om hvilken
man något längre tillbaka i tiden ej kunde hafva
en aning. »Hôtel Rydberg blir en ståtlig byggnad,
men hvem i Herrans namn skall skaffa hit resande att
fylla alla dessa rum?» så sades det, när detta vackra
och välkända hotell stod under byggnad. Tiderna hafva
förändrats sedan dess, och Grand Hôtel var ej till
sitt inre halffärdigt förrän resande flyttade in der,
och samma dag det sista rummet förklarades färdigt,
var det också upptaget. Det lider intet tvifvel
att detta ståtliga hotell, öfver hvilket i detta
häfte af Familj-Journalen meddelas en teckning, tål
jemförelse med Europas förnämsta hoteller och i vissa
afseenden öfverträffar flere af dem i beqvämlighet,
smakfull och dyrbar inredning och, hvad icke får
förbises, genom sitt sköna läge i en vacker trakt
af hufvudstaden med fri utsigt åt kongl. slottet,
Strömparterren, Norrbro, Kungsträdgården, den ständigt
lifliga Skeppsbron, den pittoreska södra stadsdelen
med dess för hvarje främling oförgätliga Mosebacke
o. s. v. Hotellet ligger också centralt, i grannskapet
af nationalmuseum, de kungliga och enskilda teatrarna,
promenaderna, hamnarna o. s. v.

Grand Hôtel eges af den bekante innehafvaren af
hotell Rydberg hr R. Cadier och egendomen jemte dess
fullständiga inredning representerar ett kapital
af omkring 2,000,000 kronor. Fasta egendomen är
brandförsäkrad för 1,200,000 kronor. Det är en summa
som talar, och det är ej allom gifvet att bygga
sådana hoteller.

Grand Hôtel har att erbjuda 314 rum för
resande ifrån 1 kr. 50 öre för dygnet till
högre pris. Dess billigare rum äro belägna
åt gårdssidorna och naturligtvis i de öfversta
våningarna, men inredningen är äfven der elegant
och uppassningen lika god som öfverallt annorstädes
i hotellet. Vestibulen är präktig och man ser, när
man der gör sitt inträde, att inga kostnader sparats
vid hotellets uppförande: parkettgolf af engelskt
porslin, midtelfönster af slipadt glas med slagur,
pilastrar, dels i svart gulådrig marmor, dels i gul
med listverk af grönådrig marmor, piedestaler af
kolmårdsmarmor, uppbärande gaskandelabrar, bestående
af qvinnofigurer i brons, dubbelarmad trappa till
öfre våningen med marmorsteg, rikt orneradt staket
af gjutjern, ledstänger af mahogny, rikt 
dekorerade väggar och tak o. s. v. Följer man stora
trappan upp, finner man öfverallt samma prakt,
samma ljusa och smakfulla dekorering. Rummen i de
två första våningarna äro mycket kostbara: vackra och
dyrbara tapeter, i en del rum af gyllenläder, dörrar
och tak rikt ornerade, präktiga mattor, kaloriferer
med kakel- och porslinsbeklädnad och ett möblemang,
hvilket i somliga rum må benämnas furstligt. Man
ser t. ex. ett hörnrum med fem fönster, möbler
skulpterade och rikt förgyllda, gardiner och möbeltyg
af dyrbaraste silkesbrokad, brysselmattor, gaskronor,
trymåer, vaser o. s. v., och af dylika kostbara rum
finnas flere i hvardera af de två första våningarna.

Den stora matsalen, en trappa upp i södra delen af
hotellet, 25 fot hög genom två våningar, utmärker
sig genom rikedom och smak. Stora matsalen i
Grand Hôtel i Paris är visserligen mycket större,
men i smakfull inredning står denna ej efter. Den
är belagd med ett parkettgolf af ek och valnöt;
väggarna äro målade i marmor och guld samt prydda
ined pilastrar och kapitäler. För öfrigt bidraga
de sällsynt vackra kalorifererna af kulört porslin
från Rörstrand, de rikt förgyllda tre gaskronorna
samt det praktfullt ornerade taket att gifva glans
åt densamma. Salen rymmer beqvämt 250 spisande. Utom
denna sal finnas för enskilda beställningar fyra à
fem matsalar i hotellet. Utanför matsalen är anlagd
en vinterträdgård.

Hotellet upptager med sina tomter en areal af
30,657 qvadratfot, är 268 fot långt, största bredd
50 fot med ett fyra fots framsprang å midtelpartiet
åt Blasieholmshamnen om 91 fots längd. Byggnaden
har fyra våningar utom undervåningen och derjemte,
vind, innehållande en mängd rum med 67 dels med zink,
dels med plåt beklädda vindskappor. Från vestibulen
kan man medelst hissar blifva transporterad ända upp
till vinden. Från vinden leda två trappor till öfre
vinden, och taket å midtelpartiet åt hamnen är brutet
och täckt med galvaniserad jernplåt, öfre fallet,
som är upphöjdt, bildande en platå, infattad af ett
jernräcke till 5 fots höjd, men å hela huset i öfrigt
enkelt och täckt på yttersidorna med skiffer och åt
gårdssidorna med plåt. Taknocken å hufvudbyggnaden och
de båda flyglarna är krönt med ett orneradt gallerverk
af jern. Från den högsta takdelen å midtelpartiet, som
ligger något högre än midtelpartiet å nationalmuseum,
har man
den herrligaste utsigt öfver större delen af
hufvudstaden samt en del af dess natursköna
omnejd. Från denna punkt svajar unionsflaggan. Den
yttre fasaden åt hamnen är rikt dekorerad och
har å midtelpartiet en attik, krönt med en af
tvenne genier uppburen sköld med hotellets egares
namnchiffer. Framsidan af byggnaden har 25 balkonger
af jern med cementgolf och jernbarrierer. I hela
huset finnes värme-, gas- och vattenledning, hvarjemte
under byggnaden löper en i berg insprängd kanal, som
genom tre brunnar upptager afloppsvattnet. Genom
hufvudbyggningen går en större lufttrumma, försedd
med af ångmaskin drifven fläkt för erhållande af
ventilation i biljard- och rökrummen m. fl. och från
matsalen leda tre särskilda ventilationstrummor.

Inom hotellet finnas i öfrigt post- och
telegrafafdelningar, kafé, badrum med ångskåp,
bassin och dusch, hårfrisör m. m., som kan vara till
beqvämlighet i ett första klassens hotell.

Arkitekt för hotellet har varit hr A. F. Kumlien och
byggmästare hr H. J. Hallström.

Byggnads-snickeriarbetet har till större delen lemnats
från P. J. Ekmans snickerifabrik, hvarförutom hrr L. &
Th. Saul äfven lemnat en del dylikt arbete samt haft
bestyret med uppsättande
af allt snickeriarbete. Hrr Billström, Rubenson
och Wagner hafva haft dekorering och målning sig
anförtrodd. Hrr C. Andersson & C:o hafva levererat
marmor till trappor m. m. Hr P. Wiklund har levererat
och uppsatt värme-, vatten- och gasledningarna;
hrr J. & C. G. Bolinder ångmaskiner, hissar,
kolonner, spislar; hr H. Nerpin gipsorneringarna;
Åkerlindska fabriken kakelugnsmakeriarbetet;
spegelarbeten från C. Th. Svanberg; möbelsnickeriet
från F. U. Aspengren; tapetserarearbetet från
B. J. Lundgren; nysilfverarbetet från A. G. Dufva;
kronor m. m. från Josef Leja, större delen af linne-
och bordsväfnader från fabrikanter inom landet
o. s. v.

Den palatslika byggnaden utgör en prydnad för
Sveriges hufvudstad och en heder för sin egare. Mycket
glädjande har ock varit att se, att hr Cadier låtit
för hotellets inredning inom landet förfärdiga allt
som varit möjligt att härstädes få tillverkadt. Hr
Cadier har härmed visat att han, ehuru utlänning till
börd, tillhör vårt land, att han är svensk till sinne
och tänkesätt; han har ock tillbragt mer än hälften
af sin lefnad i vårt land, gjort sig förtrogen med
våra vanor och vårt språk och älskar detta landet
lika högt som vi andra.

T-n.


Den förskjutnes klagan.

Jag varit lycklig, äfven jag. 
Det var en herrlig sommardag, 
Jag hennes tro och löfte fick, 
Och kärlek log ur hennes blick. 
Jag var så glad, jag var så säll. 
Och ljuft det kändes i mitt bröst, 
När än om dag, när än om qväll 
Jag hörde hennes ljufva röst:
I medgångs och i motgångs dar 
Blott du min varma kärlek har.

Naturen syntes mera skön 
Och ängens matta mera grön. 
Ja, skönare ock sången var, 
Som hafvets våg från fjerran bar. 
Och såg jag upp till mörknad rymd,
I stjernans blick så ren och blå 
Af inga tunga dimmor skymd, 
Jag hänryckt läste svaret då: 
I medgångs och i motgångs dar 
Blott du min varma kärlek har.

Hur ädelt tänkt, hur ädelt sagdt! 
Men ormen låg bakom på vakt. 
Förtal var namnet, som han bar, 
Och kärleks död hans mening var. 
Med list och grymhet fram han gick
Och lade snaror på min stig. 
Men än hon log med oskuldsblick, 
Och hänryckt hviskade till mig:
I medgångs och i motgångs dar 
Blott du min varma kärlek har.

Jag, dåre, trodde också då, 
Att kärlek aldrig kan förgå. 
Men, hur jag trodde, stod likväl 
Så dyster för min qvalda själ 
Den verklighet att hon mig svek, 
Och det så kallt och grymt ändå, 
Som om hon älskat blott på lek, 
Och blott på lek sagt till mig så: 
I medgångs och i motgångs dar 
Blott du min varma kärlek har.

Naturen syns ej mera skön, 
Och ängens matta är ej grön. 
Så skärande den sången är, 
Som hafvets våg från fjerran bär. 
Och ser jag upp till mörknad rymd,
Ej stjernans blick jag träffar på. 
Af tunga dimmor är den skymd. 
I hjertat är det mörkt också. 
I medgångs, ej i motgångs dar, 
Hon sina löften trogen var.

J. O.


Teckningar och drömmar.

Af -a -g. 

Droppen.

Du lilla droppe på liljans hvita blad, hvadan stammar du? 

Dagen strålar i klarhet, himmelen är hög och
blå. Gick dock en ensam sky fram öfver fältet och
kastade en enda droppe, som nedföll och upphemtades
i liljans skära kalk?

Eller föddes du, en dimma blott, på jorden, men med
längtan inom dig att höja dig till himmelen? Möttes
du då af köld, så att du måste falla ned, en daggens
tår? Fruktade du då att fördunkla din renhet och
sökte derföre en bädd, lika skär som du sjelf?

Eller var du en tår af lidandet, frampressad ur
ett menniskoöga? Är du kanske bitter och brännande,
fastän du synes så ljus och klar? Säg, droppe, hvad
är du? hvadan stammar du?

Se, en solstråle sänder sin glans ned på liljans
krona. Droppen skimrar i vexlande färger, se huru
han strålar. Nu, nu är han försvunnen. Droppe, var
du ett barn af himmelen eller af jorden, af glädjen
eller af sorgen, af natten eller af dagen ?

Lika mycket, du var klar!

Grefvinnan Aurora Königsmark och Cesarewitsch.
(Efter en teckning af Häberlin.)

Konung August den starkes ambassadris.

Historisk   skiss  af Georg  Hiltl.

(Forts. och slut fr. föreg. häfte, sid. 253.)

Följande dagen hade vädret blifvit ännu
obehagligare. Regndropparna föllo tunga genom det täta
dimhöljet, gatstenarna voro slippriga, takrännorna 
dröpo af smutsigt vatten, och Würzau, utomdess ingen
synnerligen angenäm vistelseort, föreföll derföre så
mycket mindre inbjudande. Framför rådhuset hade en hop
svenska soldater samlat sig. De stodo icke långt ifrån
den starkt besatta högvakten, i hvilken konungens
lifgarde bestred vaktgöringen. På torget rådde ett
brokigt virrvarr af last- och ammunitionsvagnar,
ryttare och liniesoldater, bönder och formän. Då
och då delade sig mängden för någon framtågande
artilleritrain. Gruppen utanför rådhuset bestod af
soldater af alla möjliga vapen. Hvar och en af dem
tycktes vänta på någon order. Ordonnanser sprängde
af och an, än blef någon af de väntande påropad, än
sprungo några brådskande ut ur huset för att kasta
sig upp på sina väntande hästar. Officerare kommo
och gingo oupphörligt,

I ett af rådhusets rum gick det likaså lifligt
till. Soldater och officerare underhandlade
med magistraten om truppernas vård och
inqvartering. Förhandlingarna afgjordes så hastigt
som möjligt, men de temligen högljudda samtalen
saktades dock något, då en man inträdde i rummet,
hvilkens borgerliga drägt här nästan kunde gälla såsom
en sällsynthet, ty som den inträdande hörde till Carl
den tolftes omgifning, så var det strax en sällsynthet
att se honom klädd i borgerlig eller civil rock. Men
drägtens finhet, mannens hela skick antydde att han
var en ovanlig personlighet, och detta bestyrktes
än ytterligare deraf att de närvarande mycket djupt
bugade sig för honom.

Den inträdande var grefve Carl Johan Piper, konung
Carls minister. Då soldaterna i hans närvaro icke
kunde på vanligt sätt fortfara med sina göromål,
lemnade de snart rummet, och magistratspersonerna
följde dem, när Piper tycktes ämna stanna qvar i
rummet. Grefven blef således ensam och tog plats
på en soffa. Han hade tillbragt ungefär fem till
sex minuter under oafbruten tystnad, då sidodörren
plötsligt slogs upp och en man inträdde i rummet
med bullrande steg. Han var mager och lång till
växten. Ansigtet, hvaraf man icke kunde sluta
till hans ålder, emedan det gäckade all gissning,
hade ett energiskt uttryck jemte en blandning af
kärfhet och bisarreri, hvartill i synnerhet de
sällsamt formade, högt uppdragna ögonbrynen torde
ha bidragit. Öfver den höga pannan reste sig det
rakt uppstrukna, blonda håret. Mannens drägt bestod
af gula ridbyxor och lång väst, båda af sämskskinn,
dertill bar han ett par tunga svarta ridstöflar, som
räckte ända till knäna samt voro försedda med tjocka
sulor och grofva jernsporrar. Rocken var af groft
blått kläde med skörten tillbakavikna och hopfästa på
ömse sidor; uniformsknapparna voro af messing och de
breda uppslagen på ärmarna kantade med en smal gul
bård. Kring lifvet bar mannen ett bredt värjgehäng
af läder med messingsbeslag. En svart spännhalsduk
omslöt hans hals. Denne man var ingen annan än Carl
den tolfte, konungen af Sverige.

Piper reste sig hastigt.

»Blixt och dunder,» ropade konungen, »du här? hvarför
så tyst? jag hör ingenting -- tycker om lite väsen --
var bullersamt nog här för en stund sedan -- hvarför
nu så tyst?» Han for vid dessa ord några gånger
med de utspärrade fingrarna genom håret, en vana,
som han tagit sig ifrån den tidigaste ungdomen.

»Ers majestät,» sade Piper, »som jag befann mig
ensam här, kunde det icke gerna vara annat än
tyst. Officerarne och de öfriga lemnade nyss rummet.»

»Ha, ha, ha!» skrattade konungen. »Känner till det
der; när diplomaterna komma, få soldaterna maka sig
undan. Nå, beggedera måste finnas. Godt, bra folk
öfverallt, -- nå, Piper, hvad nytt?»

Piper tog upp en bundt papper ur sin portfölj. »Här,
ers majestät,» sade han.

»Det var mycket att göra, det der. Nåväl, jag skall
höra på, efter det skall så vara. Läs det, Piper,
läs det.»

Med dessa ord ställde han sig bredbent med ryggen emot
spiseln och händerna instuckna under skörten på sin
rock. I denna ställning åhörde han Pipers rapport. Det
var en mängd anordningar och bestämmelser rörande
truppernas rörelser och förplägning, och derjemte
underrättelser från de olika hofvens kabinetter, från
sändebud och beskickningar. Carl hörde uppmärksamt på
och hade för hvarje sak en särskild anmärkning. Ehuru
uteslutande böjd för det militära, lemnade han dock
ingen sak af betydelse oberörd som utvecklade sig
på andra håll. Allt hvad han talade vittnade om ett
skarpt förstånd och ett klart öga.

»Är det nu slut, Piper?» frågade konungen, när
ministern inlade de sista papperen i portföljen.

»Nej -- nej, ers majestät!» svarade Piper dröjande
och med synbar tvekan, »jag har äfven något mer --
att -- omförmäla.»

»Hvad då, säg ut!» ropade Carl otåligt.  »Hvad står
på?»

»Kort och godt: konung August låter helsa ers majestät
god morgon.»

Carl skrattade högljudt. »Det var ett lustigt skämt,
mycket lustigt.»

»Nej, ers majestät,» fortfor Piper, »det är sannt;
ni vet, att konung August är en ridderlig man.»

Carl slog med ridspöet på sina dammiga stöflar. »Må
så vara!» ropade han, »än se'n?»

»Nåväl,» återtog grefven, »konungen räknar likaledes
på ers majestäts ridderlighet, och fastän ers
majestäts motståndare, beder han dock att I täcktes
skänka ett villigt öra åt en dam, som anhåller om
er hjelp.»

»Hm,» svarade konungen, hvilken vid ordet dam hade
dragit upp sina ögonbryn ännu högre. »Hvem är det
då? Hvad vill hon?»

»Det är en ers majestäts undersåte, grefvinnan Aurora
Königsmark,» förklarade Piper.

»Blixt och dunder,» ropade Carl i det han slog handen
i bordet. »Åh -- jag vet -- konungens forna charmante,
såsom fransmännen säga. Får icke företräde -- nej --
nej, Piper, hon får icke företräde. Det är icke rent
spel med dessa Königsmarkar -- det är tvetydigt folk
-- Lewenhaupt, som är grefvinnans svåger, har icke på
kallelse inställt sig i Sverige -- nej, nej -- jag vill
ingenting höra!»

»Ers majestät kan icke göra grefven någon
förebråelse,» invände Piper. »Konung August var hans
herre, och han förblef honom trogen.»

»Hm, hm -- det är sannt -- det har åtminstone skäl
för sig. Förlorar Lewenhaupt för hans tillgifvenhet,
ja låt så vara -- men det der stycket -- Aurora --»

»Är en olycklig qvinna, ingenting vidare. Hon anropar
ers majestät om rättvisa; vill ers majestät neka
henne den?»

Carl bet sig i läpparna och teg. Efter ett ögonblick
gick han fram till bordet. »Gammal nu, eller
hur?» sade han.

Piper smålog. »Grefvinnan är nyss fyllda trettio
år. Hon är ett vackert fruntimmer.»

»Har icke sett henne,» svarade Carl.

Piper hade väntat på detta ögonblick. Trogen,
sitt till Aurora gifna löfte, hade han beslutit
uppbjuda allt för att förmå konungen att bevilja
den sökta audiensen. Augusts bref låg ännu i hans
ficka. Aurora hade samma afton hon anlände uppsökt
Piper, hade meddelat ministern icke blott sitt eget
ärende utan framförallt konung Augusts önskningar och
förhoppningar. Piper gaf de bästa utsigter, han var
förtjust öfver planen att grefvinnan skulle spela
rollen af medlarinna, och det smickrade honom att
August icke skickade till
honom, ministern, något sändebud, utan den sköna
ryktbara grefvinnan och derigenom helt och hållet
lemnade sig i hans hand. Visserligen fruktade Piper
för Carls hårdnackade envishet, men han ville försöka
allt, och när han skildes från Aurora, medtog han
till minne af deras sammanträffande en bonbonnière
af rosenträ, på hvilken Auroras porträtt, måladt af
Bouchers mästarhand, prålade i den finaste miniatyr. --
Aurora smålog triumferande, då Piper stack dosan
i sin ficka; den mäktige ministern var vunnen för
Augusts sak.

När konungen således uttalade orden: »har aldrig
sett henne», ansåg Piper rätta stunden kommen för
att, såsom det på kabinetts-språket heter, våga en
coup diplomatique.

»Ers majestät,» sade han, »ni har icke alldeles
rätt beträffande grefvinnan; jag är i tillfälle
att lemna er bevis på att grefvinnan icke är någon
gammal dam. Se här.» Han upptog hastigt dosan med
grefvinnans porträtt, och konungen måste betrakta
den sköna bilden, ty Piper höll den alldeles tätt
under hans ögon. »Så, så, är det hon?» sade Carl i
det han tog dosan ur Pipers händer och höll henne mot
ljuset. Aldrig förr hade han betraktat porträttet af
en qvinna med så mycken uppmärksamhet. Piper hade en
förkänning af att den kärfve konungen nu kommit till
en vändpunkt; för första gången tycktes qvinliga behag
utöfva något inflytande på honom. Hans mun krusades
af ett svagt leende, och hela ansigtet visade ett
förändradt uttryck. Han lade dosan försigtigt på
bordet.

»Jag trodde henne sannerligen icke vara så vacker,»
sade han. »Nå, Piper, något mer?»

Grefven lade långsamt in sina papper i portföljen,
derpå svarade han: »Blott besked, huruvida ers
majestät vill taga emot grefvinnan?»

Konungen tvekade. Piper såg att hans ögon vände sig
åt dosan. »Hm -- hm --» började han, »det är väl icke
mer än billigt att man hör henne. Tror du icke det?»

»Ers majestät känner min åsigt.»

»Bra -- bra. Säg henne således -- i morgon bittida
klockan tio, innan jag rider ut för att mönstra
finnarna -- men punktligt.»

Piper andades lättare, han lutade sig djupt ned öfver
papperen för att dölja sitt leende. »Som ers majestät
befaller,» sade han, i det han med afsigt sysslade
med handlingarna.

»Jag är nyfiken att veta, hvar da fått den der dosan?»
sporde konungen.

»Jag fick den till skänks i Dresden -- förra året.» Han
sysslade åter ifrigt med papperen. Konungen öfvergick
nu till likgiltigare ämnen, slutligen sade Piper:
»Ers majestät, jag anhåller ödmjukligen om att få
aflägsna mig, kurirposten torde nu ha anländt.»

»Bra -- bra, Piper, Arbetet framför allt. I afton
träffas vi.»

»Och i morgon får jag anmäla grefvinnan.»

»Som redan sagdt, klockan tio,» svarade konungen kort.

Piper dröjde en stund innan han aflägsnade sig. Nyss
hade han talat om Aurora, dosan stod ännu på bordet,
grefven väntade. »Månne han skall befalla mig att
medtaga dosan?» frågade han sig sjelf. Men konungen
sade ingenting vidare. Piper rekommenderade sig ännu
en gång och lemnade rummet. Utanför dörren blef han
stående och lyssnade; han hörde konungen gå fram och
åter der inne, men dörren öppnades icke, Carl visade
sig icke med dosan i hand för att återställa den till
grefven. Piper gick. »Om icke alla tecken bedraga,»
hviskade han till sig sjelf, »så har porträttet
gjort ett djupt intryck på konungen. Skall han kunna
motstå originalets tjusningsförmåga? -- Nej -- nej,
i sanning! konung August hade icke kunnat göra ett
bättre val.»

När Piper hade lemnat rummet, gick Carl till
fönstret, derpå vände han sig om och trädde fram
till bordet. Han såg sig omkring, liksom om han velat
förvissa sig om att ingen bevakade honom, derpå blef
han stående öfver porträttet i det han stödde båda
armarna på bordskifvan och böjde ned hufvudet för
att betrakta det sköna ansigtet. Han höll läpparna
fast sammanpressade och nickade några gånger med
hufvudet, hvarpå han utstötte en hvisslande
ton. »Skulle hon verldigen vara så skön?» sade han
för sig sjelf. Han andades hastigt och tungt, hans
ögon vidgades. »Jag skall se henne,» fortfor han
i sin monolog; men efter en kort promenad blef han
åter plötsligt stående. »Se? -- nej -- nej --» ropade
han vildt i det han stampade med foten. »Nej -- jag
vågar icke, jag vill icke -- jag -- hm --.» Han vände
sig hastigt om, fattade dosan med venstra handen och,
liksom hade han fruktat porträttets tjusningskraft,
betäckte han det med högra handen, under det han
skyndsamt bar dosan in i rummet bredvid och der sköt
henne under en bundt handlingar, som innehöllo en
krigsrättsdom. Nu tycktes han känna sig bättre till
mods. Han ringde. Kapten Sten Bjelke inträdde. »Låt
föra fram våra hästar -- jag vill syna piketerna,»
ropade han med en djup suck af lättnad.

*

Värdshuset »Lithauiska ryttaren» var egentligen ett
slags bättre bykrog. Den lilla staden Würzau hade
likväl intet annat ställe, hvari den kunde mottaga
resande af bättre stånd. Grefvinnan Aurora hade
derföre tagit in på Lithauiska ryttaren. Visserligen
lågo svenska trupper inqvarterade äfven här, men
värden hade förbehållit sig några rum i första
våningen för sina resande kunder.

I ett af dessa rum satt grefvinnan vid middagstiden
i den mest spända väntan. Hennes koffertar stodo
rundt omkring ännu fullständigt packade, blott
ett dyrbart res-etui var öppnadt. Kammarjungfrun
Justine, en schweiziska, kastade esomoftast en blick
ut genom dörren. Aurora hade redan väl tio gånger
räknat vagnarna som rasslade genom gatorna och förbi
fönstret. Samma underhållande sysselsättning hade de
förbimarscherande kompanierna beredt henne. Den stora
holländska väggklockan slog redan tolf. Då knackade
det. Justine öppnade.

»Grefve Piper!» ropade grefvinnan rodnande i det
hon reste sig från den enkla, skinnbeklädda stolen,
som hon dragit fram till fönstret.

»Ma chère comtesse,» sade Piper i det han kysste
hennes hand, »jag är förtjust att finna er så
blomstrande efter ert fatala partie nocturne.»

Piper var nu en helt annan person än han visat sig
för konungen. Han var smidig, elegant i sina manér och
rörde sig så fritt, att det såg ut som om han riktigt
velat fråssa af denna otvungenhet, för att göra sig
skadeslös för det tvång, som han måste ålägga sig i
konungens närvaro.

»Ni kommer med dåliga underrättelser?» frågade
Aurora oroligt.

»Ha, ha, ha!» skrattade Piper. »Ni är verkligen
blygsam. En sådan ambassadris torde väl sällan nekas
audiens!»

»Ah,   konungen  vill då  tala med mig!» ropade
Aurora.

»Ja, chère comtesse.»

»Ack, ni är sannerligen ett lyckobud, ni är en mästare
i diplomati, ty jag kan väl fatta att saken icke
var lätt.»

»Jag kunde nu förträffligt utmåla min skicklighet,
min force och ställa mig mycket högt i er tanke --
ungefär såsom salig monsieur Mazarins agenter plägade
göra -- men jag är för uppriktig för att vara diplomat;
ehuru jag ärligt gjorde hvad i min förmåga stod,
är det dock blott med er hjelp, som jag besegrat
konungens obenägenhet mot fruntimmersaudienser.'»

»Med min hjelp?» frågade grefvinnan förundrad.

»Ja, och ni kan deraf se, huru nyttigt ett välbetänkt
rof är. Nåväl -- jag hade medtagit den dosa, som ni
i går skänkte mig, då jag petitionerade för er; jag
visade den för hans majestät, och på denna grund --
blef audiensen beviljad. Konungen, som eljest är kall
och likgiltig för qvinlig skönhet, tyckes ha blifvit
helt förvandlad vid anblicken af ert porträtt. Ah,
ni förlåter ju min indiskretion.»

Aurora hade stigit upp och gick nu af och an i
rummet med korsade armar. Hennes kinder voro högröda,
hennes barm häfdes, hon befann sig ögonskenligen i
en af dessa sinnesstämningar, som alstras af hopp,
stolthet och -- fruktan för
att misslyckas.    »Grefve,» sade hon i det hon
stannade framför Piper, »jag tror att ni talar efter
bästa öfvertygelse.»

»Mitt ord derpå. Konungen skall mottaga er i morgon
på slaget tio. Infinn er på minuten, jag skall vänta
er i förmaket.»

Grefve Piper kunde icke undgå att observera den starka
rörelse, hvaraf den sköna qvinnan beherrskades, och
han ansåg för rådligt att snart aflägsna sig. Han
hade så mycket större skäl att hastigt anträda sitt
återtåg, som han fruktade för de många spioner, hvilka
synnerligast polackarna höllo besoldade i det kungliga
högqvarteret. Pipers intresse för grefvinnan måste om
möjligt hållas doldt; tills nu visste man blott att
hon kom i egna angelägenheter. Sedan grefven derför
ännu en kort stund samtalat om tillståndet i de båda
af kriget hemsökta länderna, tog han afsked.

»I morgon klockan tio,» sade han i det han med en
artig bugning lutade sig ned öfver grefvinnans hand.

»I morgon,» upprepade grefvinnan. »Och om jag är nog
lycklig att vinna hvad jag önskar -- ack, herr grefve,
ni har då anspråk på min djupaste, min innerligaste
erkänsla. Adieu, mon cher ami.»

Grefvinnan Aurora Königsmark var följande dagen
hufvudföremålet för Würzau-bornas beundran och
uppmärksamhet. Icke blott gästerna på den »Lithauiska
ryttaren», utan äfven officerare och soldater
hade fått vetskap om den undersköna damen, som så
hemlighetsfullt inträffat i lägret, och förvåningen
steg till sin höjd, då man erfor att denna dam var
Aurora Königsmark. Denna tjusande qvinnas blotta namn
var då för tiden tillräckligt att sätta hvarje manligt
hjerta i lifligare rörelse. Hennes sällsamma öden,
hennes skönhet och älskvärdhet lika mycket som ryktet
om hennes förstånd och snille gjorde henne till en
af sin tids mest framstående personligheter.

Man uttömde sig i gissningar öfver de skäl, som kunnat
föranleda grefvinnan att vid denna tid företaga en
resa genom ett af kriget hemsökt land, och påståendet
att hon önskade tala vid konungen personligen
rörande sin egendom vann intet gehör. Officerarne
visste huru strängt Carl undvek att mottaga qvinliga
supplikanter. Så mycket större var förvåningen, då
grefvinnans vagn nu höll framför konungens qvarter
och Aurora i dyrbar om ock enkel toilett steg ur
och genom mängden af officerare och soldater gick
uppför trappan, der Piper väntade henne. Hvem som
såg henne, måste säga sig, att en skönare qvinna
väl aldrig hade prydt en konungs hof. Grefvinnan
bar en blå sammetsrobe, som var besatt med dyrbara
brysselspetsar. Lifvet, hvilket efter tidens mod gick
ned i en så kallad snibb, var på bröstet besatt med
gula silkessnodder och rosetter, af hvilka hvar och
en visade en liten briljantknapp i midten. Dessa
färger, de svenska, bar hon såsom en hyllning åt
konungen. Hennes sköna hår föll i långa lockar kring
panna och nacke. Carl kunde icke tåla högt friserade
hufvuden.

»Välkommen,» sade Piper till henne, »vi skola genast
gå i elden. Grefve Tessin, anmäl oss hos hans
majestät.» Tessin gick. Aurora kände sitt hjerta
klappa emot klädningslifvet, hon höll Augusts bref
gömdt bakom sin solfjäder. »Fattning!» hviskade Piper,
»det är mycket, som står på spel.»

Aurora tryckte hans hand, dörren öppnade sig, Tessin
trädde ut, -- ännu en minut, och grefvinnan skulle
stå inför konungen. Tessin gick fram till Piper.

»Herr grefve,» började han med ett uttryck af den mest
oförställda förlägenhet i sitt ansigte. »Konungen är --
konungen har --»

»Nå? hvad har han? hvad är han?»

»Han är icke hemma,» utbrast ändtligen Tessin.

»Huru? Hans majestät har ju befallt mig och fru
grefvinnan Königsmark hit klockan tio, konungen är
punktligheten sjelf -- det är ett misstag.»

»Nej, herr grefve,» genmälde Tessin, »ordonnansen är
inne i rummet och har nyss meddelat mig hans majestäts
tillsägelse, att konungen icke är att träffa och att
han redan ridit ut.»

Aurora vacklade. Allas ögon voro riktade på
henne. Sjelfva Pipers auktoritet tycktes i detta
ögonblick svårt rubbad. »Ah, derom måste jag sjelf
öfvertyga mig!» ropade han. »Kom, min nådigaste
grefvinna.» Han bjöd Aurora sin arm och gick med
henne hastigt in i rummet. Det var alldeles tomt,
så när som på en person, den gamle Jan Spaen,
som alltsedan konungens tillträde till regeringen
förrättade tjensten såsom ordonnans hos honom.

»Jan,» sade Piper, »hvar är konungen?»

»Icke här,» ljöd svaret.

»Hvar då? Jag befaller er att säga, hvart hans
majestät begifvit sig.» Pipers anseende var
tillräckligt för att bringa den gamle till fullkomlig
lydnad.

»Herr grefve,» sade han, »konungen såg en vagn komma,
ty han stod just vid fönstret -- och när vagnen
kommit nästan utanför huset, så sade konungen: 'Nu
retirerar jag -- det är hög tid,' och dermed fattade
han hatt, handskar och värja. När jag ville öppna
dörren der borta, sade konungen: 'Nej, min gubbe,
icke den der. Jag vill icke löpa faran i gapet, jag
räddar mig bakvägen.' Han skyndade genom sängkammaren
åt det här hållet -- baktrappan ned till gården,
och jag hörde af Harms, ridknekten, att han ridit
ut med grefve Bjelke.» Piper kastade en blick på
grefvinnan -- hon var dödsblek och darrade, hennes
fingrar sönderkramade solfjädern och brefvet.

»Och konungen har eljest icke låtit helsa något?»

»Jo,» sade Spaen, »om ers nåd kom, skulle jag blott
föra er i sängkammaren, der skulle ni få besked.»

»Nåväl, låt oss då gå dit.»

Spaen öppnade dörren till konungens
sängkammare. Aurora följde grefven, som trädde in
i rummet. Konungens säng stod vid långväggen, en
tältsäng af trä med halmsäck och täcke; på väggen
hängde konungens kappa, sadelhölster, pistoler och
galauniform, eljest var allt tomt. Till och med 
kammartjenaren hade aflägsnat sig. På ett litet bord låg ett
föremål, som var betäckt med en näsduk. Piper drog
bort näsduken, och såväl han som grefvinnan ryckte
ett steg tillbaka af förvåning, ty under densamma
låg dosan jemte en biljett, skrifven af konungens
hand. »Grefve Piper skall gifva Königsmark det besked,
att jag icke vill tala med henne -- och taga sin dosa --
och icke mera visa henne för mig. Carolus Rex.»

Grefvinnan uppgaf ett rop af smärta.

»Arma grefvinna,» sade Piper, »ni ser att allt är
förloradt. Hvad vill ni göra?»

Aurora hade hastigt återvunnit fattningen. »Låt
oss gå, herr grefve,» sade hon. »Ännu är ingenting
förloradt -- konungen fruktar mig -- jag skall besegra
honom.»

Piper förmådde icke svara något på detta djerfva
yttrande. Han åtnöjde sig med en bugning. Omsider sade
han: »Men hvad vill ni göra, nådigaste grefvinna? Det
är knappast möjligt för en dam att komma i konungens
närhet, långt mindre att följa honom.»

Grefvinnan smålog. »Åh,» svarade hon, »man
får försöka. Jag börjar att förfölja hans
majestät. Fortfar att vara min vän, herr grefve --
jag skall verka för konung Augusts sak.»

Innan Piper ännu förmådde framstamma ett svar, var
grefvinnan redan ute på trappan. Skyndande förbi
de ordonnanser, leverantörer och öfriga personer,
som voro på väg till högqvarteret, framkom hon till
sin vagn.

Man såg huru hon vexlade några ord med kusken,
derpå rullade åkdonet genom de trånga gatorna och
hade snart uppnått fria fältet. Vägen var öde. Den
rörelse som herrskade i högqvarteret rådde icke här,
och blott vid ett ställe, der vägen korsades af en
annan, varseblef man en trupp soldater. Det var de
svenska dragonernas vedetter, som grefvinnan måste
passera. Piper hade förutsett dylika hinder. En
passersedel, den han låtit utfärda åt grefvinnan,
hjelpte henne förbi vedetterna.

Vagnen rullade vidare genom den dystra tallskogen;
de enformiga träden med sitt smutsgröna barr böjde
sig för den
starka vinden, som sopade fram öfver den
vidsträckta slätten och tvang grefvinnan att stänga
fönstret. Ingenstädes ett hus, ett ordentligt tak,
ett lefvande väsende. Aurora hade på vinst och
förlust valt vägen åt Roscenie. Redan i Warschau
hade man talat om konungens afsigt att förlägga sitt
högqvarter dit.

Efter en kort middagsrast utanför en enstaka krog
bar det åter framåt och mot aftonen varseblef man på
långt håll en liten köping, der rörelsen tycktes vara
litet lifligare. Skaror af korpar flögo öfver fälten,
bevis nog -- att menniskor funnos i närheten. De svarta
fåglarna vädrade föda.

»Nådig grefvinna,» ropade kusken inåt vagnen, »det
är hög tid att hästarna få pusta.»

»Kör fram till köpingen, der skola vi finna allt hvad
vi behöfva,» svarade grefvinnan. Åter rullade vagnen
af och rasslade nu genom köpingens gator; grefvinnan
tycktes tillfredsställd -- en rad af fouragevagnar,
eskorterade af svenska soldater, visade sig bredvid
grefvinnans ekipage.

»Kör på, kör på,» bad hon. Vid motsatta ändan af
köpingen brunno vakteldar, soldater af alla vapenslag
trängdes om hvarandra, hästar fördes förbi i långa
koppel och längre fram visade sig rader af hvita tält,
lätt skönjbara i skymningen. Aurora befann sig tätt
utanför svenska lägret. Utan något visst mål lät hon
köra gatan framåt; allt tätare uppdöko tälten omkring
henne. Vid kanten af vägen stodo grupper af soldater;
så snart Auroras ansigte visade sig vid fönstret,
tillropade man henne grofva skämt, som beledsagades
af högljudda skratt, -- hon drog sig utmattad tillbaka.

En liten höjd tvang kusken att köra långsamt;
grefvinnan blickade åter ut genom vagnsfönstret --
då sprängde två ryttare förbi.

»För tusan,» hörde hon den ene säga, »såg du den
vackra damen?»

Dessa ord, som uttalades på svenska, uppmuntrade
Aurora. Hon öppnade fönstret. »Min herre,» ropade hon,
»skänk mig en minut.»

Den tilltalade red fram till vagnssteget. Det var en
ung officer. Auroras skönhet måste fängsla honom.
Han lyfte artigt på hatten. »Madame,» sade han,
»jag står till er tjenst.»

»Ack,» bad grefvinnan, »svara mig på en fråga: Hvar
skall jag träffa konungen?»

Officeren studsade. »Kungen?» frågade han nästan
misstroget. »Ni kan svårligen hoppas på audiens här.»

»Låt detta bli min omsorg. Jag vore er mycket
förbunden, om ni ville svara mig på min fråga.»

»Madame,» fortfor officeren, »ni befinner er icke
långt ifrån honom.»

Aurora gjorde en rörelse af glädje.

»Hör ni ej musiken?» sade officeren. »Det är
Södermanlands regementes musikkår. Kungen har för
tillfället en öfverläggning med officerarne. Vik
af härifrån åt venster, så skall ni strax vara på
stället, der hans majestät befinner sig.

»Kör!» ropade grefvinnan.

»Jag måste se hvad som blir af det här,» sade
officeren till sin kamrat och följde i skarpt traf
efter grefvinnans vagn, som just vek af på sidovägen.

Aurora spanade ifrigt åt alla sidor. Hon upptäckte nu
verkligen en fri plats i midten af lägret. Denna plats
var uppfylld af officerare. De sutto alla till häst
och hade samlat sig rundt omkring en man. I trots af
den tilltagande skymningen igenkände Aurora i denne
man konungen. Han höll tydligen ett slags parad. På
sidan om gruppen var musiken posterad, hvilken
spelade krigiska melodier. »Rakt fram!» befallde
grefvinnan. Hennes beslut var fattadt. När vagnen
hunnit ungefär tjugo steg från officerarnes grupp,
befallde hon kusken att stanna. Hastigt öppnade
hon vagnsdörren och steg ur. Hon ville tränga sig
genom mängden -- då öppnar sig plötsligt kretsen,
officerarne aftaga sina hattar, trummorna hvirfla,
en ryttare helsar vänligt med handen, han kastar
om sin häst och galopperar bort i motsatt riktning
mot grefvinnans vagn, officerarne trafva bakom honom
-- grefvinnan står qvar på platsen -- det är konungen,
som inom få ögonblick åter är försvunnen för henne.

Aurora har än en gång gjort sig fåfäng möda. Så
nära målet, och ändock nödgas gå miste om det! Hon
förmår med svårighet hålla sig upprätt, redan närma
sig soldaterna till henne, under det de nyfiket
mönstra henne.

»Madame,» lät nu en röst höra sig, »jag beklagar att
era bemödanden varit fruktlösa.»

Aurora blickar upp. Det är den unge officeren, som
följde efter hennes vagn och nu riktar de vänliga
orden till henne. »Min herre,» sade grefvinnan med
matt stämma, »ni ser framför er en olycklig qvinna.»

Officerens närvaro aflägsnar de nyfikna. »Jag ville
så gerna tjena er,» sade den unge mannen, »men jag
vet icke, om jag vågar.»

»Våga, min herre,» svarade grefvinnan lifligt,
»det är en god gerning, ett mycket vigtigt ärende,
som jag förehar. Jag är grefvinnan Aurora Königsmark.»

Vid blotta namnet ryggade officeren tillbaka.
»Nådigaste grefvinna,» sade han med deltagande,
»ni har företagit ett svårt vågstycke.»

»Jag måste tala vid konungen.»

»Det kan svårligen låta sig göra. Han brukar aldrig
ge audiens åt damer.»

»Då måste jag utspana ett tillfälle att tränga mig
fram till honom. Jag vill lägga försåt för honom --
som jägarn gillrar för sitt vildbråd.»

»Tyst, tyst, nådiga grefvinna,» hviskade officeren
i det han oroligt såg sig omkring. »Ni måste vara
ytterst försigtig.»

Aurora steg åter upp i vagnen, som, mödosamt dragen
af de trötta hästarna, körde öfver den fria platsen
mellan tälten. »Gif mig råd, tröst, hjelp!» bad
grefvinnan.

Officeren hade lagt sin hand på slaget, han kände hur
grefvinnan vid de sista orden lade sin vackra hand
på hans. Han såg de underbara herrliga ögonen lysa
i mörkret. »Ni kan icke göra något vidare i dag,»
sade han. »Konungen har sitt qvarter i bondstugan der
nere. Han lemnar icke företräde åt någon -- men om ni
vågar, kan ni i morgon bittida komma i hans närhet.»

»Hvar? huru? -- tala, min herre.»

»Ni måste låta natten gå förbi, ni kan icke finna
tak öfver hufvudet här, utan måste beqväma er att
tillbringa natten i er vagn. I morgon bittida far ni
till ett ställe, som jag skall visa er. Der håller
ni, konungen måste der förbi, vägen är smal, och om
ni vågar ställa er framför honom, så kan han icke
undvika er.»

»Jag tackar er, min herre,» ropade grefvinnan. »Ni
gör mig er för evigt förbunden.»

»Ni torde då ha godheten tillsäga kusken att han
följer mig,» bad officeren.

Vagnen körde bakom ryttarne. Snart hade man uppnått
en stor bondgård. På gården stodo två kanoner och en
mängd spanmålsforor af olika storlek. Auroras vagn
körde likaledes in på den öppna planen.

»Här måste ni stanna,» sade den unge mannen. »Jag
skall laga att man icke besvärar er.»

Kusken steg brummande af kuskbocken. Grefvinnan
höljde sig i sin kappa och tryckte hufvudet
mot vagnskuddarna. Natten hade inbrutit. Från
fjerran ljödo vaktsignalerna och larmet från svenska
lägret. Ansträngningen af den långa färden hade uttömt
Auroras krafter, hon slumrade till.

Den väg, som ledde från svenska lägret till staden
Roscenie, var trång och infattad mellan höga träd. Vid
skogen Sotin grenar sig den smala körvägen. Den ena
grenen leder till Samogitiska gränsen, den andra
är en skogsväg, som, knappt farbar, förlorar sig i
skogen. Den som norrifrån ville gå, rida eller åka
fram till lägret, måste taga af den förstnämda vägen;
han kunde icke vika förbi på afstånd, om ett kördon
mötte honom.

Solen sände redan sina strålar genom trädtopparna,
då man såg en vagn komma långsamt närmande sig
korsvägen. Den höll slutligen vid det betecknade
stället. En dam lutade sig ut genom dörren och började
att noga observera trakten rundtomkring. I närheten
af vagnen och vägen visade sig
ingen. Aurora -- ty den spejande var ingen annan --
tycktes fullkomligt nöjd med sin rekognoscering. »Här
kan han icke vika undan,» mumlade hon, »han måste tätt
förbi vagnen.» Hon lutade sig tillbaka mot kuddarna.

»Köra vi vidare, nådiga grefvinna?» frågade kusken.

»Nej -- vi stanna.»

Äfven kusken lutade sig nu bakåt och började gnola
en visa. Solen steg högre, skogens små fåglar kommo
fram och hoppade rundt omkring vagnen. Ingen menniska
syntes till, och hela omnejden, träd, buskar och
klippor tycktes slumra under nattens halft lyftade
slöja. Grefvinnan var försänkt i tankar -- plötsligt
spratt hon till -- hon hade hört ett buller, det kom
söderifrån -- nej, nej -- hon bedrog sig icke, det var
hofslagen af en häst, hvaraf ljudet under den djupa
tystnaden tydligt framträngde till henne.

Aurora hade framtagit sin lorgnett, hon fäste sin
blick vid krökningen af vägen -- en skugga visade
sig, sedan en gestalt -- nu kom den fram på vägen,
det var en ryttare. Solen belyste honom klart och
skarpt: blå uniform, trekantig hatt, höga stöflar,
en värja, hvars knapp blänkte i solen, hästen var
svart -- ack! grefvinnan hade redan igenkänt ryttaren,
hennes hjerta slog våldsamt och hotade att med sina
slag spränga hennes midja -- det var konung Carl den
tolfte, som helt ensam red framåt vägen.

Nu kunde hon redan tydligt igenkänna konungen,
hon urskilde hans stränga drag, hennes darrande
hand lade sig på låsvredet, nästan ofrivilligt
tryckte hon derpå, och dörren öppnade sig. I samma
ögonblick stannade konungen, han höll in sin häst
och blickade skarpt på vagnen, derpå red han åter
framåt -- men hans häst skyggade lätt och stegrade
sig vid den ovanliga anblicken af en dam, som snabbt
och vigt steg ned från vagnssteget och ställde sig
på vägen. Konungen utstötte ett rop af öfverraskning
och höll in sin häst, han hade känt igen grefvinnan --
det efterlängtade ögonblicket var inne för Aurora,
den skygge Carl stod midt framför henne.

»Ers majestät, jag ber -- --» började grefvinnan
i det hon bugade sig.

Konungen stirrade på den lik en uppenbarelse
framträdande damen, hans ögon sköto blixtar, hans
läppar rörde sig, och det tycktes grefvinnan som om
han talade ord, hvilkas ljud icke trängde fram till
henne. Hon såg huru monarkens panna lade sig i veck,
han skakade hufvudet, som om han fattat ett hastigt
beslut, derpå lyfte han handen till hatten, ryckte
af den -- blott en barsk, kort helsning, och med ett
starkt ryck kastade han om sin häst -- hans ögon sökte
ett ställe, dit han kunde fly -- ett kort utrop, och i
två satser var ryttaren borta, midt inne bland snåren
vid sidovägen i den tjocka furuskogen.

»Sire, stanna!» ropade Aurora med smärta --
förgäfves. Konungen var redan försvunnen bland träden.

»Förloradt -- allt förloradt -- för alltid borta är
denna förhoppning,» klagade Aurora, i det hon nedsjönk
vid vagnsdörren.

*

När grefvinnan en timme senare återkom till den lilla
köpingen, erhöll hon den underrättelsen, att kung
Carl icke mera skulle återvända till lägret. Han hade
gifvit befallning om att förlägga hufvudqvarteret från
Würzau till Roscenie. -- »Han flydde för grefvinnan»
-- såsom grefve Piper yttrade.

Auroras mission hade misslyckats. Som en slagen
fältherre återvände hon till Warschau. Väl försökte
hon än en gång att i förening med kammarjunkaren
och rådsherren Vitzthum, som August skickade till
henne, underhandla för konungen hos Carl den tolfte,
men händelserna trädde äfven här emellan, och den
otacksamme August hade knappt ett ord af erkännande
för den, som så modigt velat föra hans talan. Aurora
bar denna köld med beundransvärdt tålamod; till och
med det hån, som drabbade henne, förmådde icke rubba
hennes glädtighet.

Ännu en gång försökte Aurora att närma sig den svenske
konungen. Det var vid tiden för den sammankomst mellan
Carl och August, som egde rum i Leipzig. Här lefde
Piper på lysande fot. Carl -- som sjelf var mera
än enkel -- såg dock ej ogerna att hans officerare
utbredde en smula ståt omkring sig. Han lofvade
att komma till en fest, som Piper gaf för adeln
och officerarne. Aurora ville, i egenskap af
riksgrefvinna, likaledes närvara vid festen, men när
Piper meddelade konungen detta grefvinnans beslut,
förbjöd konungen sin minister att föra Aurora till
sitt bord. Grefvinnan, som fick underrättelse om
konungens yttrande, smålog vemodigt deröfver -- hon
led mest för Augusts skull, hvilken i nöjenas tummel
knappast märkte henne och icke en gång frågade efter
den en gång så högt älskade, då hon af finkänsligare
gäster saknades vid denna festlighet.

Om grefvinnan äfven senare visade sig i Dresden,
så kände hon dock, att hennes roll vid hofvet var
utspelad. Hon drog sig derföre alldeles tillbaka till
Quedlinburg, der visserligen äfven hårda strider
väntade henne. Hon förmådde icke utverka, att man
valde henne till abbedissa. De fromma arbetade med all
makt emot att man skulle låta en så verldsligt sinnad
qvinna intaga en abbedissas värdighet. Aurora kunde
blott erhålla värdigheten af prostinna. Måhända var
det af en lätt förklarlig åstundan efter revanche,
som Aurora alls icke band sig vid de stränga reglor,
hvilka skulle bestämma en prostinnas lefverne.

Hon reste mycket, och när hon återkom till
Quedlinburgs kloster, införde hon verldsligt lif
inom de tysta murarna och mottog besök af ryktbara
verldsmän. Väl drabbades hon af de frommas tadel, men
grefvinnan bekymrade sig ej derom. Det var -- som sagdt
-- hennes enda vedergällning för så många angrepp. Till
de för Aurora angenämaste tilldragelserna från
denna tid hörde det besök som cesarewitsch Alexis
Petrowitsch -- en son till Peter den store, -- aflade
hos henne. Han kom till Quedlinburg den 11 Juli 1711 i
sällskap med den hertigliga braunschweigska familjen
-- ur hvilkens krets han valde sin maka -- och många
andra furstliga personer. Aurora hade beslutit att
furstligt mottaga dessa gäster. Hon ville visa, att
hon var herrskarinna i stiftet, om äfven intriganter
i Wien gjorde henne rangen stridig.

I sjelfva verket stod detta mottagningssätt i
skrikande motsats till de fromma klostersystrarnas
bruk och seder. Cesarewitsch hade redan dessförinnan
ett samtal med den ryktbara qvinnan. Han hade
sannolikt väntat att blifva införd i en cell, och
vardt förvånad, då han inträdde i ett vackert inredt
gemak, som var rikt prydt med alla slags lyx- och
konstartiklar. Klädd i sin prostinneskrud mottog
Aurora den höge gästen, som satt framför henne
alldeles betagen af hennes snillrika konversation
och ändtligen skildes från henne med löfte att
följande dagen komma tillbaka. När gästerna
inträdde, mottog dem Aurora, omgifven af sina
damer och tjenare. Harpspelare läto milda melodier
ljuda. Stiftets rättsofficianter fungerade såsom
marskalkar och förde en skara af stiftsfröknar, ur
hvars midt framträdde en till brud smyckad jungfru,
som för cesarewitsch uppläste en välkomstdikt.

Andra damer räckte brudgummen en myrtenkrans med ett
på pergament i guldbokstäfver tryckt hyllningsqväde.

De första festligheterna till gästernas nöje bestodo
i ett herdaspel, som utfördes i klosterparken
(!!!). Herdar och herdinnor dansade här på samma sätt
som det fordom skett på de gröna gräsmattorna i parken
vid Moritzburgs slott. Man anordnade kapplöpning efter
en prydligt smyckad gumse. Kort derpå blefvo helt och
hållet i arkadisk smak bord uppdukade under buskar
och träd, och om aftonen afbrändes ett fyrverkeri
under ljudet af pukor och trumpeter.

Följande dagen fortsattes festligheterna. Man
frukosterade i ett på floden uppbygdt lusthus under
musik från en stor orkester, och om aftonen spisade
sällskapet i klostrets stora sal.

De frommas verop öfver denna helgedomskränkning
trängde ända till Wien. Det tyckes som grefvinnan
skulle erhållit en allvarsam skrapa, men hennes muntra
lynne rubbades icke deraf, hon hade åter gifvit ett
lifstecken ifrån sig, fått återkalla något af sin
forna lysande tid.
Den vackra och snillrika qvinnans sista dagar
blefvo mycket bekymmersamma i följe af mångahanda
penningförlägenheter, hvilkas orsak mestadels
torde varit det vilda lif, som hennes son,
grefven af Sachsen, förde. August bevisade sig vid
sådana tillfällen ingalunda såsom den frikostige
praktälskande fursten. Han tillät, att grefvinnan
föryttrade sina dyrbarheter för att tillfredsställa
sina kreditorer. Han förblef
fullkomligt kall vid underrättelsen om hennes natten
den 15 Februari 1728 inträffade död, och likaså vid
sonens hjertlösa beteende, hvilken genast afsände en
agent för att efterhöra huru mycket pretiosa hans
mor efterlemnat. Denna qvarlåtenskap var mycket
obetydlig, och man berättade grefven att hans mors
hela förmögenhet vid hennes död uppgått till några
hundra riksdaler.


Huru bör man vattna fönsterväxter?

Icke sällan sjukna blommor, ja, till och med dö ut,
emedan man på ett felaktigt sätt vattnar dem. Det
torde derföre för mången af våra läsare vara välkommet
att erhålla några råd om, huru man härvidlag bör
förfara.

Först och främst måste man till vattning använda
mjukt (icke kalkhaltigt) vatten; kan man icke
erhålla sådant, bör man koka vattnet, så att den
deruti upplösta kalken afskiljes. De flesta i hård,
lerhaltig jord planterade växter fördraga likväl
ganska väl hårdt vatten; men sand- och matjordsplantor
lida deraf.

Vidare är vattnets temperatur af stor betydelse;
i detta fall felar man vanligen mest. Man tror
nemligen att plantorna liksom menniskor och djur
under sommarhettan må väl af att dricka kallt
vatten. Detta är ett fullkomligt misstag; ingenting är
skadligare för växter än vatten som kommer direkte ur
brunnen. Vattnet bör stå inne i ett varmt rum, till
dess det får en högre temperatur, eller ock bör man
blanda det med varmt vatten. Vatten under 15° bör man
aldrig använda förrän luften har en temperatur under
detta gradtal, d. v. s. om vintern då krukorna stå
i mörka frostfria rum, ty om man då begagnar varmare
vatten, så retas derigenom rötterna till verksamhet
och plantan uppdrifves på ett onaturligt sätt.

Vatten, hvars temperatur går upp till 30, 40 till
och med 50°, är ett utmärkt medel att återgifva
sjuka växter helsan och att oskadliggöra syran i
jorden. Genom samma medel är det möjligt att i rum
uppdraga växter, hvilka annars icke trifvas der,
såsom bananer och flere palmer. Det varma vattnet
hälles på fatet sedan det möjligen der qvarvarande
blifvit bortslaget.

Den mängd vatten man gifver hvarje växt måste bero
på flere omständigheter. I detta afseende är luftens
temperatur och fuktighet af stort inflytande; ju
varmare och torrare luften är, desto mera vatten
behöfva blommorna. Härpå tänker man vanligen icke
då man om vintern har eldat mera än vanligt eller
då man i kalla rum vattnar lika rikeligen som i de
varma. Följden af dessa misstag blir vanligen sjukdom
hos växterna.

Näst det för starka vattnandet skadar intet så mycket
som ett oriktigt förfaringssätt vid vattnandet, i
det man fuktar den öfre jorden, men låter den undre,
uti hvilken de mesta rötterna förekomma, förblifva
torr. Man bör derföre vattna så länge till dess
vatten rinner ut genom krukans botten. Bättre är det
dock att vattna underifrån, d. v. s. fylla fatet med
vatten. Dervid måste man noga ihågkomma, att efter
en stund afhälla det icke uppsugna vattnet. Ännu
fördelaktigare är det att vattna såväl ofvan som
under ifrån.

Har man tagit till regel att vattna till dess vattnet
rinner ut genom bottnen, så bör man ihågkomma att
vattna ofta om jorden står högt i krukan. Står den
deremot lågt, får man icke af detta låta förleda
sig till en motsatt ytterlighet -- att påhälla
för mycket vatten. I synnerhet om vintern är det
vigtigt att man vidtager det försigtighetsmåttet
att så snart vattnet rinner igenom genast afhälla
det öfverstående. Är jorden, då man börjar vattna,
ytterligt torr, så rinner vattnet vanligen utefter
krukans väggar så hastigt igenom, att en första
vattning icke är tillräcklig. Äfven bör man akta sig
för att hälla vattnet på stammen, emedan många växter,
såsom Erica-arter och i buskform växande Calceolarier,
icke tåla detta.

Vidare bör vattenmängden rätta sig efter plantans
växande; ju kraftigare detta är, desto mera vatten
behöfver hon. Afstannar  växandet,  så   bör  ock  vattnandet
upphöra, i annat fall dör växten.

Är en frisk växt så uttorkad, att den börjar vissna
eller grenarna sloka, så hjelper spritning hastigare
än vanligt vattnande, emedan bladen direkte uppsuga
vatten. Många växter, t. ex. Erica och andra med
fina blad, äro dock hemfallna till en ovilkorlig
död, då de länge saknat vatten. För öfrigt är
vissnande icke alltid ett tecken till stark torka,
utan blott till stark afdunstning genom bladen,
i synnerhet hos örtartade växter. Man bör derföre
först öfvertyga sig om, huruvida mycket vattnande
verkligen behöfves. Visa sig plantor af nyssnämda
slag mycket törstiga, så bör man omplantera dem i
större krukor, emedan vattenbehofvet minskas vid
rikligare näring. Understundom är vissnandet en
följd af öfvermått på vatten. Mången tror dock, att en
vissnande planta alltid skall vattnas flitigt, ehuru
en hastig död ofta blir följden af denna åsigt. Det
är derföre ett misstänkt tecken då en till utseendet
sund planta torkar mycket långsamt.

Sjuka plantor bör man vattna mycket litet, emedan
rötterna annars taga röta. Detsamma gäller om unga
plantor med svag rot, såväl som om omplanterade
växter, till dess att hos dem visa sig nya
skott. Under dylika omständigheter är det vida
bättre att genom fuktig luft, spritande, krukans
nedgräfvande i sand eller mossa o. s. v. skaffa
fuktighet, emedan rotbildningen genom dylika
förfaringssätt går snabbare. Ymnigt vattnande och
stark torka skadar härvid ytterligt.

Ju mindre den kruka, är, i hvilken en växt står,
desto oftare måste vattning ega rum. Så kallad »styf»
jord torkar vida fortare än den lätta, sandiga. Växter
i det förra slaget af jord böra derföre vattnas oftare
än de i det senare. Är den styfva jorden mycket torr,
hvilket icke sällan händer, bör man åter påhälla det
genomrunna vattnet och slutligen låta vatten stå qvar
på fatet för att uppsugas. Glaserade eller hårdt
brända krukor torka långsammare än de oglaserade,
hvilka äro mera porösa. Derföre bör man vattna de
förstnämda krukorna ganska litet.

Det är särdeles nödvändigt att sörja för att vattnets
afrinnande sker obehindradt, emedan annars mera
fuktighet än som behöfves stannar i jorden. En klok
blomsterodlare varsnar genast bristande aflopp för
vattnet. Om huruvida dylikt hinder förorsakas af
daggmaskar kan man öfvertyga sig genom att granska
jorden, i hvilken man då lätt varseblifver maskarnas
exkrementer. Hvilken orsaken än må vara, bör dock
snar hjelp skaffas. Har genom afloppets stängande
jorden redan blifvit förstörd eller rötterna börjat
ruttna, så bör man genast sätta växten i ny god jord
och afskära de skadade rötterna. Intet hindrar mera
jordens torkande än orenlighet, som sitter utanpå
krukan. Man bör derföre ofta och väl tvätta krukorna.

Plantor med starka rötter fördraga lättare torka än
de med fina. Detsamma gäller om tjockbladiga växter
(Cactus, Crassala, Sempervivum, Aloë m. fl.). Dock
litar man vanligen allt för mycket på deras förmåga
att uthärda törst.

Diskvatten är särdeles lämpligt att vattna med, enär
det innehåller ganska många till näring för växterna
användbara ämnen.

Önskar man en raskare och yppigare utveckling af
hela växten och företrädesvis af blommorna, så lämpar
sig härtill särdeles väl användandet af följande af
prof. Knop i Leipzig sammansatta blandning, hvilken
man kan låta bereda på ett
apotek: 0,5 grm kristalliseradt engelskt salt,
1,5 grm kalisalpeter och 4 grm salpetersyrad kalk
lösas i 24 skålp. flod- eller brunnsvatten och till
lösningen sättas 20 grm Baker-guano. Denna lösning
måste beredas fjorton dagar före dess användande
och under tiden dagligen omröras, emedan guanon
endast långsamt löses. Sedan lösningen är färdig
hälles den på blomsterfatet, på det att rotspetsarna
må genomdränkas af densamma. De flesta växter tåla
dock ej lösningen koncentrerad. Genom användande af
denna lösning spar man sig besväret med växternas
omplantering, hvilken möda man likaledes slipper
genom jordens gödsling. Till detta senare ändamål
kan med fördel användas följande blandade gödsel,
hvilken liksom Knops lösning innehåller alla för en
planta behöfliga näringsmedel. Till 2 1/2 kappe god,
sigtad jord blandar
man 3 skålp. svafvelsyradt kali af 80 proc.,
derefter 3 skålp. Peru-guano eller i stället för
detta 2 eller 3 gånger så mycket oljekakepulver samt
3 skålp. obränd gips och l skålp. koksalt. Det är
ganska ändamålsenligt att, innan den pulveriserade
guanon tillsättes, fukta densamma med utspädd
svafvelsyra. Det svafvelsyrade kalit och
koksaltet löser man i varmt vatten och häller på
komposten. Guanon och gipsen måste vara mycket fint
sönderstött. Allt detta blandar man väl tillsammans
och tillsätter dervid så mycket vatten att blandningen
håller sig fuktig. Hvar eller hvarannan dag måste
massan omarbetas och fuktas med vatten, och är om
fjorton dagar färdig. En eller två strukna matskedar
är efter krukans storlek tillräcklig att på kort tid
framkalla en stark utveckling hos plantan.


Gubben Måns

Gubben Måns såg lustig ut, 
Visste ej af höga anor,
Trifdes mest i kort syrtut, 
Och vek ej från sina vanor.

I ett rum, som förr var kök, 
Anspråkslöst han var logerad, 
Och tog aldrig mot besök, 
För att inte bli generad.

Han var van vid knapp diet, 
Hade föga pretentioner:
Helst på någon »nykterhet» 
Åt han bara halfportioner.

Bjöd man honom vin och mjöd, 
Drack och söp han, så han hicka'; 
Men om sjelf han nånsin bjöd, 
Var det blott på -- simpelt dricka.

Ej han lyfte på sin hatt, 
Fast han syntes vänner möta: 
Den fick sitta, der den satt, 
Ty han ville den ej nöta.

När han, stödd emot sin staf, 
Gick på landet ibland korna, 
Drog han ögonblickligt af 
Både strumporna och skorna.

Och var dagen riktigt varm, 
Hände det sig många gånger,
Att han bar uppå sin arm 
Både rock och pantalonger.

Om sin kassa var han mån; 
Vi ju det ej tadla böre. 
Gaf han någon gång ett lån, 
Var det på sin höjd -- ett öre.

Nöjen han sig ej bestod, 
Ty det föll sig dyrt att njuta. 
Kom han i en handelsbod, 
Var han mästare att pruta.

Aldrig hördes han med skryt 
Prata strunt bland menigheten. 
Utan håg för all dispyt, 
Höll han med -- pluraliteten.

Ungkarl blef han till sin grift, 
Och det var den värsta sorgen. 
Nog försökte han bli gift, 
Men han fick beständigt korgen.

Då en morgon vid hans dörr 
Städerskan grep tag i strängen, 
Ingen öppnade som förr: 
Gubben låg stendöd i sängen.

Och nu hvilar han i ro; 
Men det var ju sjelfva busen,
Att det fanns uti hans bo 
Något öfver sjuttitusen.

Fr-


Allmännyttigt.

Kaffebesparing. Till Sverige införes årligen
omkring sexton millioner skålpund kaffe, hvarför
naturligtvis många millioner riksdaler måste betalas
till utlänningen.

Huru mänga enskilda bekymmer och huru mycken
allmän nöd skulle icke med dessa penningar kunna
afhjelpas! Dock får man måhända hvarken begära eller
hoppas, att nationen helt och hållet skall försaka
denna älsklingsdryck. Likvisst skulle, utan någon
kännbar uppoffring, betydliga besparingar kunna
göras på detta område. Det finnes nemligen ett sätt
att blanda kaffe, hvarigenom denna välsmakande dryck
kan beredas med betydligt mindre kaffebönor och utan
att någon bismak förmärkes. Härvid tillgår sålunda:

Man kokar och skalar potatis på vanligt sätt samt
sönderstöter dem, medan de äro varma. I denna
potatismassa inknådas så mycket rågkli som fordras
för att deraf bilda en hård deg. Häraf gör man helt
små bullar -- af ungefär en hasselnöts storlek --
och torkar dem i svag ugnsvärme. Dessa bullar kunna
sedan förvaras i flere månader.

Man tager nu en tredjedel sådana sparbullar och
bränner dem tillsammans med två tredjedelar kaffebönor
-- härigenom insupa  bullarna  kaffeångan och erhålla kaffesmak --
stöter denna blandning i en mortel och kokar kaffet
på vanligt sätt.

Det har blifvit pröfvadt, att äfven noggranna
kaffedrickare icke haft något att anmärka vid
detta kaffe, der likvisst en tredjedel af de dyra
kaffebönorna blifvit sparade. Åtminstone är visst,
att denna blandning är den minst märkbara af alla och
mycket att föredraga framför blandningar med ärter,
korn, råg, m. fl., der gerna en bismak förmärkes.

Att blanda kaffe med potatisbullar har äfven den
fördelen, att denna blandning är ytterst billig och
derföre vore särdeles lämplig att införa bland vår
fattigare befolkning. Men tyvärr är all kaffebesparing
mycket svår att införa, emedan fördomen deremot är
stor, i synnerhet hos de obildade qvinnorna. De
behöfva nödvändigt exemplets stöd för att kunna
öfvervinna denna sin fördom.

Det vore mycket väl, om den upplysta och rättänkande
qvinnan, inom alla stånd, ville söka bryta såväl
denna som alla andra skadliga fördomar och föregå
med godt exempel!

C. H.
Sätt att länge förvara kött.

1. Med olja.

Man skär det färska, benfria köttet i ej för tjocka
stycken af medelmåttig storlek, bestryker hvarje
stycke med olivolja, packar dem tätt tillsammans i ett
stenkärl med vid öppning och täcker ytan fingertjockt
med olja. Detta är tillräckligt för att bevara köttet
ett helt år. Kärlets öppning tillslutes med ett lock
af kork, kring hvilket man vecklar en oljedränkt
linnelapp. Det hela betäckes slutligen med ett i
ättika doppadt stycke pergament, som tillbindes så
hårdt man förmår med ett snöre kring öfra randen
af krukan.

När man vill använda köttet, doppar man det i kallt
vatten och klappar det några gånger för att aflägsna
den derå befintliga oljan. Eljest befrias det genom
kokning från alla främmande beståndsdelar.

2. Med smör.

Man tvättar det färska köttet, skär det i stycken
och låter det en kort tid koka i smält smör; derpå
saltar man styckena och reder dem som till vanligt
bruk. Sedan de kallnat lägger man dem i ett glaseradt
lerkärl och påhäller smält smör så att det hela
betäckes deraf till två fingers tjocklek. Vill man
taga ett stycke deraf till begagnande, så måste man
laga att det öfriga blir väl betäckt med smör. Krukan
skyddas på ofvanbeskrifna sätt emot luftens tillträde.

3. Med salt.

Härtill tager man 50 vigtdelar hafssalt och tre
delar salpeter. Köttet skäres i stycken, urtvättas
i kallt vatten och torkas i ett väl uppvärmdt och
tillslutet rum. Derpå ingnider man dugtigt hvarje
stycke med salt och lägger det ena öfver det andra i
ett lerkärl. Under fyra veckor vänder man dagligen om
styckena. Efter denna tid torkas de väl och beströs,
för att aflägsna all fuktighet, med litet torrt kli
eller ock sågspån och upphängas i skorstenen på det
de må fullkomligt torka.

4. Med kol.

Man vecklar om stycket med en fin linneduk och lägger
det i midten af en med stött kol fylld låda, som väl
tillslutes. På detta sätt kan man bevara i synnerhet
vildbråd, fågel, fisk o. s. v., och såväl skydda dem
mot värmens skadliga inverkan som mot fuktighet.

Kengöring af koppar-, messing-, tenn-, jern- och
silfver-kärl. Koppar- eller messingssaker utan
förtenning blifva fullkomligt blanka, om man, efter
behörig tvättning med lut eller med
hett vatten och sågspån, skurar dem med ett
putsämne af hvetekli, vatten och vitriololja eller
med pulveriserad rå vinsten och vatten för att
aflägsna erg eller kopparoxid. Vitriololjan ensamt
verkar icke omedelbart utan blott på kliet, som
innehåller en mängd fosforsura salter, hvarigenom
fosforsyran frigöres. Den fria fosforsyran upplöser
lätt kopparoxiden och angriper kopparen mindre än
svafvelsyran, hvaraf kommer sig att kopparn aldrig
anlöpes efter skurning med skurämne, som innehåller
en tillräcklig mängd svafvelsyra, hvilket deremot
alltid inträffar, om för mycket svafvelsyra varit för
handen. Vinsten upplöser jemväl lätt kopparoxiden och
angriper icke kopparn, blott den behörigen bortspolas
med vatten. Der det är fråga om större och mycket
angripna ytor, använder man, för billighetens skull,
saltsyra.

För att rengöra tenn begagnar man kalilut, i det denna
lätt upplöser den på ytan befintliga, glansförstörande
tenn- och blyoxiden, oafsedt att detta rengöringsmedel
äfven borttager annan smuts.

Jernkärl, som under begagnandet komma i beröring
med fett, hvilket bildar en skyddande betäckning,
behöfva efter begagnandet endast tvättas med varmt
vatten, och ställas åsido, tills de nästa gång skola
begagnas. Om man bestryker en blank jernyta med
fett, så skyddas jernet så länge fettet bildar en
oafbruten betäckning, hvarföre de afnötta ställena
alltid böra ånyo ingnidas; försummar man detta, så
hjelper icke ens det mest lofordade medel. Föremål
af annan art, för hvilkas begagnande en anstrykning
af fernissa icke är hinderlig, hålla sig likaledes
rätt väl under dylik betäckning. Men har rost visat
sig på jernet, så måste särskilda åtgärder vidtagas
för dess aflägsnande. Visserligen stå oss mångahanda
kemiska medel till buds för att borttaga rost,
men deras användning är icke att tillråda, emedan
alla vätskor, som lösa rost, äfven starkt angripa
sjelfva jernet, som, om det icke först med största
omsorg rengöres med vatten, visar större benägenhet
än förut att ånyo rosta. Såväl salt- som svafvelsyra
upplösa rost; men skola syrorna användas, så måste de
alltid förtunnas med vatten och föremålen skuras ånyo
med något aska och pulveriserad kalk för att hindra
syrornas inverkan på jernet. Bästa medlet är smergel
och olja på finare föremål, eller sand och vatten på
gröfre. Torr gnidning med pimpsten eller rostpapper
(papper med pimpstenssand) kan likaledes användas.

Silfversaker rengöras bäst med krita, trippel eller
hjorthorn och bränvin, och bäst är, om nämda ämnen
äro finslammade och icke innehålla några sandiga
delar. Såsom polermedel låta äfven begagna sig bränd
kalk eller kokad träaska. Alla dessa ämnen äro dock
blott mekaniska putsmedel; vill man begagna kemiska,
så äro de för koppar rekommenderade äfven här att
använda, emedan silfrets yta alltid är betäckt af
den genom silfrets legering med kopparn bildade
kopparoxiden.


Logogryf.

Vet du allt hvad jag kan göra? 
Eljest hör nu hvad det är:
Jag kan först och främst förstöra
Hvad jag helst må komma när;
Sedan kan det icke fela,
(Jag ibland visst narras plär)
Att jag samma sak kan hela
Utan just så stort besvär.
Menskor ständigt åt mig skratta,
Gapa, och se dumma ut.
Ty de kunna aldrig fatta
Hur jag reder mig till slut.
För kontanter jag mig visar,
Krånglar ej på societet,
Och min konst deri bevisar
Att jag vet hvad ingen vet.
Utaf tio små bokstäfver
Är jag hopsatt, må du tro,
Och det ingen tvekan kräfver
Att du gissar mig -- jo, jo!

Hvad är det i ungdomens glädje du ser, 
Men farligt när helst ibland bergen det sker? 
Hur låter den stämman, som icke är klar? 
Hvarmed kommer den, som med snälltåget far?
Ett djur som med skäl man kan kalla för hare; 
Hvad göra väl vi, när på jernväg vi fare? 
Hvad skräddaren brukar till sin profession; 
Hvem är det, som sitter på ryssarnas tron? 
Hvad har hvarje träd, som på jorden ses växa? 
Hvad är det du alltid skall finna i sexa? 
Hvad kallas väl den, som vid metspöet sitter
Och hoppas att fånga den fisken som spritter? 
Hvad oförrätt kan i ett sinne upptända; 
En österländsk bostad för skönheter kända; 
En objuden gäst som den sofvande plågar, 
Och hvem är väl det? du så nyfiken frågar; 
En fågel så liflig, som kommer hvart år 
Och qvittrar på taket: "ack, snart ha vi vår"; 
Hvad icke man vakande björnen bör göra; 
Ett ord man af giriga oftast får höra; 
Ett namn, som i forna dar brukats om jorden; 
En gud, som af krigare åkallad blef; 
Hvad kallas väl den, som är häftig i orden? 
Hvem fordom blef bränd, så oss sagan beskref; 
Hvad ej är den häst, som i vildmarken springer 
Och aldrig haft känning af tygelens tvång; 
Hvad svårt är att göra med "krokotan" finger, 
Och aldrig jag hört det har lyckats nångång.

-a.

Uttydningar.

Lösning af Logogryfen i föregående häfte, sid. 256:
Stagnelius, hvaraf fås: al, elg, Ane, Agne, Egel, Ling,
Luna, Sigtuna, Signe, spegla, slant, usel, eniga,
slinta, lat, sent, tiga, lit, get, list, galt, sats,
gnat, lans, lag, Elia, glass, nesa, tunga, usling,
sans, tal, stal, tung, stel, salt, glans, sal,
as, segla, sultan, luta, sant, stil, nit, gnissla,
galen, steg, Lea, tass, slug, tagel, anis, suga,
glas, ansigte, gas, snus, alt, lut, aln, len, lass,
is, lie, gule, igel, lin, unge, snigel, le, lugn,
gult, sist, lust, sten, seg, teg, talg, Tule, last,
agn, gal, sula, ting, slag, leta, alun, ass, slagt,
sil, ung, gnista, ans, te, stig, an, sigta, gast,
stiga, se, gen, Nils, Agnes, Lina, slut.

Lösning af Charaderna i föregående häfte, sid. 256,
N:o 1:  Vankelmod.   N:o 2: Divisor.

Lösning af Bokstafsgåtan i föregående häfte, sid. 256:
Jenny Lind och Ansgarius. Orden äro: 1. Java. 
2. En. 3. Nemesis. 4. Nürnberg. 5. Yxa. 
6. Luther.
7. Illimani. 8. Nassau. 9. Darrgräs.
Från Gustaf II Adolfs dagar.

Anteckningar om lefnadssättet vid konungens hof, hans resor, familjförhållanden m. m.

Af J. M.

II.

(Åren 1613-1617.)

Medan kärlekens låga sålunda, matt flämtande,
hotade att alldeles slockna hos det olyckliga paret
i Vadstena, uppflammade den i stället med den första
ungdomsböjelsens lifliga eld hos Gustaf Adolf och Ebba
Brahe. Man torde kunna antaga hösten 1612 såsom den
tidpunkt, då de unga tu först begrepo den känsla, som drog dem
till hvarandra och föranledde dem att i en närmare förening se
vilkoret för sin framtida lefnadslycka. Ebba Brahe
hade visserligen redan från barnaåren vistats vid
drottning Christinas hof, der hon nu var anställd
såsom hoffröken. Men hon hade först ett halft år
förut (den 16 Mars) inträdt i sitt sextonde år,
i den jungfruliga blomstringens period.

Emellertid måste den unge konungen snart skilja sig
från sina drömmars föremål. Ty redan den 6 December
afreste han öfver Nyköping och Jönköping till Vernamo,
der han inträffade den 17 December, för att på nära
håll öfvervaka de fredsunderhandlingar med Danmark,
hvilka sedan den 28 November pågått i gränsorterna
Ulfsbeck och Knäröd. Konung Christian vistades å sin
sida för samma ändamål i Halmstad. Gustaf Adolf bodde
då på Vernamo prestgård, hvarifrån han gjorde flere
utfärder till Ulfsbeck, till dess freden ändtligen
den 18 Januari 1613 blef sluten, man känner på hvilka
betungande vilkor för Sverige.

Från samma tid har man Gustaf Adolfs första kända
bref till Ebba Brahe (af den 19 Januari), deri
han besvarar ett från henne erhållet bref och
tackar henne för nyårsönskan och en nyårsgåfva,
som hon sändt honom, samt beder henne tålmodigt
fördraga såväl enkedrottningens ovilja, som »onda
munnars klaffande». Från Vernamo reste konungen i
slutet af Januari öfver Jönköping till Vadstena,
der han tillbragte förra hälften af Februari hos
det nyligen från Stockholm anlända nygifta paret,
och der han sannolikt äfven träffade sitt hjertas
utvalda. Sedermera begaf han sig öfver Örebro, Ulfsund
och Vesterås till Väsby kungsgård i Vestmanland (vid
Sala grufvor), der han vistades i början af Mars och
hvarifrån man har det andra kända brefvet till Ebba
Brahe (af den 1 Mars), af hvilket man finner att han
då redan af hennes fader, riksdrotset Magnus Brahe,
anhållit om hennes hand, fastän han ännu ej fått
bestämdt svar.

Den 12 Mars inträffade konungen i Stockholm, der
han sedermera vistades ett halft år, sysselsatt
med regeringsärenden och rustningar till det
ryska kriget. Af den 1 April har man det tredje
kända brefvet till Ebba Brahe, som utgör svar
på ett från henne erhållet, deri hon hänskjuter
afgörandet till fadren. Vid samma tid synes den
bemedling hafva inträffat, som genom hertig Julius af
Sachsen-Lauenburg gjordes hos enkedrottningen samt
åtminstone medförde det resultat, att den sistnämda
lofvade förfråga sig hos den älskade, huruvida
hon skulle vilja vänta några år, för den händelse
konungen skulle ändra sinne. Derpå syftar ett bref
från konungen, dateradt Stockholm den 21 Juli 
Man har äfven ett af den 13 Juni samt tvenne odaterade..

Icke långt derefter anlände till svenska hofvet en
annan tysk prins, nemligen pfaltzgrefve Johan Casimir
af Zweibrücken-Kleeburg, som då, fastän blott 24 år
gammal, förälskade sig i den fem år äldre prinsessan
Catharina och begärde henne till gemål. Men svaret
härå uppsköts dock tills vidare.

Såsom bekant, hade hertig Carl Philip redan på
våren 1612 af de i Viborg vistande ryska sändebuden
från Nowgorod och andra delar af Ryssland blifvit
utkorad till storfurste. Sommaren samma år anlände
derifrån särskilda utsände, som påyrkade hertigens
skyndsamma afresa till Ryssland, hvilken dock i följd
af enkedrottningens lätt förklarliga ömhet för den
tolfårige gossen uppsköts öfver hela vintren. Men
på våren 1613 kunde saken ej längre fördröjas;
och de ryska utskickade förutsändes till Viborg,
att förkunna hertigens snara ankomst. Ståthållaren
derstädes befalldes köpa kläde, att dermed bekläda de
salar och kamrar, som hertigen skulle bebo. Den 18
Juni afseglade han ändtligen från Stockholm på fem
af kronans skepp, jemte en talrik uppvaktning. Efter
trenne veckors segling framkom han till Viborg den
9 Juli, der han dock möttes af den ledsamma nyheten,
att ryssarna redan i Michael Romanow utsett en annan
storfurste. Hertigen vistades sedermera till början
af följande år i Viborg.

När Gustaf Adolf fick underrättelse om utgången af
storfurstevalet, ansåg han sin närvaro på krigsteatern
nödvändig och beslöt att sjelf resa till Viborg, sedan
han afslutat ett utskottsmöte i Stockholm (i Juli),
för öfverläggning om sättet att anskaffa penningar
till Elfsborgs lösen. I slutet af Juli befalldes en
kammarjunkare hos kammarråden beställa om allt,
som till resan behöfdes, såsom fyra pauluner (tält)
med sängsparlakan, bord, stolar, silfver, sadeltyg,
bössor, värjor, vin, öl, kryddor och annat som kunde
befinnas nödvändigt. Fogdarna i Stockholms slottslän
skulle skaffa färsk mat till resan, och borgerskapet
i Upsala, Enköping, Vesterås, Arboga och Köping
anmodades besörja om skutor till öfverfarten. Den 18
Augusti utsattes till afresan. Enkedrottningen ville
taga afsked af konungen vid Furusund; men han anhöll,
att hon i stället skulle komma till Stockholm, emedan
sjövägen från Telje till Furusund var för lång och
landvägen så obeqväm, att drottningen ej kunde komma
fram med vagn. Enkedrottningen infann sig derför
i Stockholm; men på hennes föreställningar uppsköt
Gustaf Adolf, som då besvärades af en frossfeber,
resan till Finland. Enkedrottningen for derefter på
någon tid till Gefle, som var hufvudorten i hennes
lifgeding.

På hösten 1613 måste Gustaf Adolf begifva sig till
bergslagerna i Vestmanland och Dalarne för att besörja
om deras upphjelpande. I medlet af September for han
öfver Svartsjö slott till Upsala, der han uppehöll
sig i början af Oktober, och sedermera till Väsby
kungsgård; vidare i slutet af Oktober till Näsgårds
kungsgård (Husby socken i Dalarne) samt i början
af November till Kopparberget (Falun) och Leksand
(den 12), hvarifrån han långsamt återvände samma väg
till Vesterås slott, der han inträffade i början af
December och sedermera tillbragte julhelgen.

Innan konungen företog den åsyftade resan till ryska
krigsteatern, utlyste han, för att ordna åtskilliga
vigtiga inre ärenden, en riksdag i Örebro, som började
den 14 Januari 1614 och varade en månad. Hertig
Johan och hans gemål hindrades af sjuklighet att
derstädes infinna sig, men läto sina angelägenheter
ombesörjas af enkedrottningen, som personligen var
närvarande. Vid denna riksdag lemnades äfven svar
på pfaltzgrefve Casimirs giftermålsanbud, nemligen
bifall till föreningen, om han med kurfurstens och
sina bröders försäkran kunde styrka att han kunde
förse sin gemål med furstligt underhåll. På våren
afreste han till Tyskland för att anskaffa den
behöfliga förbindelsen.

Oaktadt såväl ständernas, som enkedrottningens
afstyrkande, beslöt konungen att efter riksdagens
slut midt i vintern resa norra vägen kring Bottniska
viken till Finland. Meningen hade i början varit
att taga kosan öfver Qvarken; men då detta befanns
omöjligt, måste konungen fara den långa omvägen öfver
Torneå. Kammarjunkaren Anders Soop sändes förut med
hoffolket, som skulle befordras med fri skjuts och
förtäring; men om de begingo några våldsamheter,
hotade konungen »så låta straffa dem, att de skulle
minnas efter». Fogdarna befalldes möta konungen under
vägen, med redovisning för hvad de hade i behåll
af kronouppbörden, samt skaffa så många hästar, att
konungen hvar dag kunde fara vid pass tio mil; men
ståthållarne på Uleåborg och Kajaneborg befalldes
hafva så många hästar i beredskap, att han kunde
färdas 10 mil om dagen och 10 om natten.

Resan anträddes i slutet af Februari öfver Väsby och
Kopparberget (den 25-27) och fortsattes sedermera
längs kusten. Den 9 Mars möttes i Hernösand hertig
Carl Philip, som återkom från sin snöpliga färd till
Viborg, hvarifrån han den 15 Januari afreste. Redan
den 21 Mars var konungen i Tavastehus och den 26 i
Åbo, der han sedermera qvarstannade för att ordna
åtskilliga finska förhållanden. Dit anlände äfven
vid samma tid hans naturlige broder, Carl Carlsson
Gyllenhjelm, som nyligen blifvit utlöst uro sin
tolfåriga fångenskap. Under Gustaf Adolfs vistelse
på Åbo slott tilldrog sig den olyckshändelsen, att,
när han den 20 April på aftonen satt till bords,
elden kom lös under starkt blåsväder och inom kort
lade slottet i aska. För att rädda lifvet på de
fångar, som der sutto förvarade, befallde konungen
att de ögonblickligen skulle utsläppas, hvarpå man i
brådskan glömde eller låtsade glömma deras bevakning,
så att de lupo sin väg. Efter branden skref konungen
till sin moder med anhållan, att hon ej ville blifva
onådig emot hertig Carl Philips sekreterare, emedan de
lösa tapeter, denne fört med sig, vid olyckstillfället
brunnit upp; ty han sjelf hade varit vittne till
eldens hastiga öfverhandtagande, så att hvarken de
eller mycket annat kunnat räddas.

I början af Maj for Gustaf Adolf inomskärs-leden till
Helsingfors, der han vistades i medlet af månaden,
samt derifrån, såsom det synes, landvägen till Viborg.

Från Viborg reste konungen sjöledes genom Björkösund
till Narva, dit han ankom den 15 Juni och der han
sedermera vistades i flere månader, sysselsättande
sig med krigsangelägenheter. Emellertid tog han
ingen annan del i krigshändelserna, än att från
den 25 Augusti bivista senare delen af Augdows
belägring. Efter fästningens fall den 10 September
återvände han till Narva, hvarifrån han tio dagar
senare aflät sitt sista kända bref till Ebba Brahe,
deri han ursäktar sig för det han ej på så länge
haft tid att skrifva, samt försäkrar henne om sin
kärleks beständighet. Sedan han från Axel Oxenstjerna
erhållit bref, deri hans återkomst till Sverige för
angelägna ärendens skull påyrkades, afreste han till
Reval och derifrån den 20 Oktober tvärs öfver finska
viken till Esbo-skär, samt vidare förbi Hangö-udd
genom Jungfrusund, Guldkrona-fjärd och Korpoström till
Flisö hamn på Åland, på hvilken ö jemte kringliggande
holmar han sedermera den 3-11 November förlustade sig
med elgjagt, till dess han slutligen den 14 återkom
till Stockholm. Han åtföljdes under denna resa af
Jacob De la Gardie.

Strax efter hans hemkomst afgjordes frågan om
pfaltzgrefve Johan Casimirs förmälning med prinsessan
Catharina. Den förstnämde hade på hösten återkommit
med sina båda bröder, pfaltzgrefvarna Johan af
Zweibrücken och Fredrik Casimir af Landsberg,
såsom fullmäktige för kurfursten Fredrik den femte,
sedermera konung af Böhmen. Öfverläggningarna angående
giftermålsvilkoren började i konungens studerkammare
å Stockholms slott en vecka före hans hemkomst och
fortsattes sedermera i enkedrottningens närvaro på
Nyköpings slott, dit Gustaf Adolf for i slutet af
November. Man öfverenskom om en hemgift af 100,000
riksdaler (nu förmodligen det tiodubbla), hvaremot
pfaltzgrefven skulle gifva en lika stor morgongåfva,
eller hälften, om han ej hade råd till mera. I
Nyköping sammanträffade konungen äfven med Ebba
Brahe samt lärer då erhållit enkedrottningens löfte
om hennes hand, med vilkor likväl att han väntade
några år, till dess båda blifvit äldre, hvarmed han
för tillfället måste nöja sig.

Efter att hafva tillbragt större delen af December
i Stockholm, återvände konungen mot julen till
Nyköping, der han vistades under helgen och förra
hälften af Januari 1615. Men sedermera nödgade honom
regeringsärendena åter att företaga en resa i länen
norr om Mälaren. Den senare hälften af Januari och
hela Februari tillbragte han på Väsby, hvarifrån dock
den 6-10 en utflygt gjordes till Upsala. Under Mars
verkställdes en resa till Dalarne öfver Garpenberg,
Näsgård till Kopparberget samt tillbaka, och i början
af April finner man honom åter i Stockholm.

Der hade ändtligen förberedelserna till Catharinas och
Johan Casimirs bröllop blifvit fulländade. Detsamma
firades med stor ståt vid midsommartiden. Öfver
50 läster öl bryggdes dertill af borgerskapet i
Stockholm, Upsala, Enköping, Vesterås, Sigtuna, Köping
och Arboga. Allmogen i flere landsorter öfvertalades
att för tillfället frivilligt åtaga sig en särskild
gärd. Då enkedrottningen besvärade sig öfver, att hon
ej nog skyndsamt kunde få tillsammans allt hvad som
behöfdes, lemnade konungen hvad han till sitt eget
behof förskrifvit af gyllenduk, sammet och allehanda
slags sidentyg. Från flere håll lät han sammanlåna
sängkläder och andra förnödenheter äfvensom lösa
tapeter att dermed bekläda rummen på Stockholms slott,
der bröllopsgästerna herbergerades. Till hertig
Johan skref han, att han vid bröllopshögtiden ärnade
hålla »tornere- och baljerännande», hvadan hertigen
anmodades underrätta sina hofherrar derom, att de
kunde utstoffera sig till dessa ridderliga stycken,
om de hade lust att deri deltaga. Till brudens behof
förfärdigades bland annat fyra dussin nya silfverfat
och en vagn, lik den som blifvit gjord åt hertiginnan
af Östergötland, då hon förmäldes. I följd af den
stora mängd menniskor, som genom högtidligheterna
sammanfördes i Stockholm, uppstod en sådan brist på
lifsmedel, att borgerskapet, som anmodades underhålla
de till
vaktgöring inkommenderade Ångermanlands knektar,
svarade, »att man ej en gång kunde få köpa en färsk
strömming, mycket mindre något annat», hvarför det
hellre lemnade penningar.

Bröllopet varade för öfrigt en hel vecka, och Johan
Skytte var ordförande vid de derunder förekommande
högtidligheter. Sedermera inrymdes Vesterås slott till
det furstliga parets hofhållning, hvartill anslogs
kronans uppbörd för samma slotts län. Under de åtta
månader, det unga hofvet derstädes vistades, förtärdes
bland annat ej mindre än 511 1/2 tunnor öl, 190 lispund
smör, 22 skeppund kött och fläsk, 106 oxar, 480 får
samt många andra kött- och fiskvaror, »som utgjorde
det mesta». Allt detta under en tid, då den öfriga
befolkningen dignade under bördan af mångdubbla
skatter för Elfsborgs lösen, de båda återstående
krigen o. s. v. samt blott med yttersta möda kunde
lifnära sig. Pfaltzgrefven erhöll äfven längre fram en
vink, att något minska sitt hof. När pfaltzgrefvinnan
följande året nalkades sin förlossning, ville hon ej
längre bo i Vesterås, hvadan konungen, som för systern
hade mycken vänskap, inbjöd henne till Stockholm, dit
enkedrottningen äfven lät föra henne med sina hästar.

Redan före slutet af bröllopshögtidligheterna
sommaren 1615 nödgades konungen ånyo företaga en
resa till ryska krigsteatern. Dessförinnan torde
man kunna antaga att han föranstaltade Ebba Brahes
förflyttning från hofvet i Nyköping, der hon var
utsatt för drottning Christinas dåliga lynne och
det afundsjuka hoffolkets bittra förtal, till gamla
enkedrottning Catharina Stenbock på Strömsholm. Den
28 Juni afseglade han i Jacob De la Gardies sällskap
från Stockholm och ankom tvenne veckor derefter
till Narva. Denna gång ämnade han göra slag i
saken genom intagande af den då rika och mäktiga
staden Pleskow. Under sitt vistande i Narva, för
förberedelserna till belägringen, ingick han den
ömmare bekantskap med den sköna Margaretha Cabeliau,
som sedermera sannolikt bidrog till brytningen med
Ebba Brahe. Vanligtvis anser man att detta skett
under sjelfva belägringen. Men det är föga troligt,
att konungen, som alltid höll strängt på disciplinen,
sjelf skulle föregått med så dåligt exempel, som att
medföra sin älskarinna till lägret. Den sedermera
s. k. grefven af Vasaborg föddes dessutom den 24
Maj 1616. Aftåget från Narva till Pleskow skedde
ej förrän de sista dagarna af Juli 1615 och den 17
Oktober upphäfdes belägringen.

Sedermera vistades konungen åter i Narva till den 7
December, hvarefter han öfver Jama, Koporie och Nyen
afreste till Kexholm, der han synes hafva tillbragt
julhelgen. I början af Januari 1616 fortsattes resan
öfver Viborg till Helsingfors, der Finlands ständer
till den 22 Januari voro inkallade till en landtdag,
hvilken räckte till medlet af Februari. Derpå for
konungen till Åbo, der han, sysselsatt med ordnandet
af Finlands förhållanden, qvarstannade till dess
isens bortgång tillät honom sjöledes färdas till
Stockholm, hvarest han slutligen inträffade den 1
Juni. Under denna sin vistelse i Finland bivistade
han äfven på Kankas den högtidliga begrafningen
efter fältmarskalken Evert Horn, som stupat under
Pleskows belägring.

Sedermera satt Gustaf Adolf under fyra månader
stilla på Stockholms slott. Troligtvis började han
under denna tid uppgifva tankarna på ett giftermål
med Ebba Brahe samt lyssna till de skäl, som ur
statsklokhetens synpunkt anfördes af enkedrottningen
och Axel Oxenstjerna m. fl. mot ett dylikt inhemskt
giftermål. Ty samtidigt finner man, att svenska
residenten vid de protestantiska hofven i Tyskland,
Birkholt, föreslog en förening med kurfurstens af
Brandenburg dotter, Maria Eleonora, som redan då
var vida bekant för sin skönhet. Emellertid skref
konungen (i Oktober från Nyköping) till Birkholt,
att han förnämligast skulle bemöda sig att befästa
vänskapen mellan de båda hofven, »men blott sparsamt
yrka på giftermål».

I slutet af året företog Gustaf Adolf en resa till
södra orterna, nemligen i Oktober först sjöledes
från Nyköping till Öland, derpå till Kalmar, der han
vistades hela November, samt sedermera i December
genom Småland öfver Vexiö och Vernamo till Jönköping,
der julhelgen firades.

I Januari 1617 for han öfver Skara och Marieholm till
Örebro för att öppna den riksdag, som der blifvit
utlyst. Till denna
riksdag befalldes riksskattmästaren skaffa 20 åmar
rhenskt vin, 24 åmar franskt, 6 åmar spanskt och
några läster rostocker-öl. Adeln befalldes möta
honom i full rustning för att beledsaga honom vid
intåget, som försiggick den 18 Januari i sällskap
med pfaltzgrefven Johan Casimir, en sachsisk prins,
Frans Carl, och hertig Carl Philip. Något senare
infann sig äfven hertig Johan med sin furstinna.

Efter riksdagens slut den 28 Februari afreste
Gustaf Adolf till Stockholm, dit snart derefter
underrättelsen om den lyckligt afslutade freden med
Ryssland i Stolbowa (den 27 Februari) inlopp. Han
kunde nu, sedan riket åt alla sidor hade fred eller
stillestånd (med Polen), tänka på den kröning, hvilken
såväl hans slägt som ständerna länge påyrkat. Den
borde försiggå i Upsala på hösten, och storartade
anordningar vidtogos redan flere månader förut. En
kröningsgärd på 88,200 daler (nu minst det femdubbla)
utskrefs öfver hela riket, dock mest in natura, samt
hvarje stånd och landsort efter sina vilkor. Städerna
skulle efter vanligheten lemna öl; allenast i Åbo
skulle bryggas 200 tunnor öl; men dertill skulle
ej tagas för mycket malt, utan dess mera humla,
»att ölet ej måtte blifva för mycket magstarkt
och motståndigt». Presterna skulle lemna öl,
bröd och oxar, hvilka i god tid borde drifvas till
Upsala. Bönderna skulle skaffa spannmål, foderkorn,
humla, smör, kött, torrfisk, talg, får, gäss, höns,
ägg, halm och hö. Lappfogdarna befalldes hopsamla
renar, nemligen 100 från Torneå, 80 från Luleå och 60
från Piteå lappmark, hvilka på våren borde släppas ut
på öarna, »på det de måge blifva något väl till pass,
så att vi af dem kunna slagta låta till vår kröning».

Från städerna och förnämare hushåll hoplånades en
mängd husgeråd, duktyg, kärl o. s. v. Borgmästare
och råd i Stockholm och åtskilliga uppstäder borde
upplåna tennfat, tallrikar, ljusstakar, pannor,
kittlar, borddukar och handkläden, och skicka dem
till Upsala. Från Finland skulle skaffas några hundra
stycken kannor, vårstop, hankestop, enekannor, fat,
tallrikeknippor, stora skålar och kökstallrikar. Fru
Elisabeth Oxenstjerna anmodades skaffa tennfat,
tallrikar, biläggare (servietter), sängar och
sparlakan; likaså flere andra fruar, som inbjödos
till kröningen.

Ett par månader före högtidligheten sammankallades
ständerna till Stockholm, då Gustaf Adolf afgaf sin
konungaförsäkran, och åtskilliga vigtiga bestämmelser
i afseende på regeringssättet afgjordes. Vid denna
riksdag voro enkedrottningen, hertig Carl Philip och
pfaltzgrefven med gemål närvarande; men hertig Johan
ursäktade sig med sin och sin gemåls sjuklighet. Den 2
Oktober afreste den kungliga familjen, hofvet, adeln,
ständerna och alla öfriga till kröningen inbjudna med
stor ståt från Stockholm till Upsala. På Norrmalm,
som då utgjorde en särskild stad, hade borgerskapet
på Malmtorget upprest en läktare, å hvilken uppfördes
högtidlig sång och musik, då konungen passerade förbi.

Den 12 Oktober försiggick i Upsala sjelfva
kröningen. Klockan 7 på morgonen samlades adeln å
slottet och de öfriga ständerna i domkyrkan. Sedan
konungen, till häst och under himmel, med högadeln
begifvit sig från slottet till kyrkan mellan en
haie, bildad af hans egna drabanter, hertigarnas och
adelns rusttjenstryttare samt Uplands ryttarefana,
förrättades akten efter ungefär samma ceremoniel, som
nyligen konung Oscar II:s, hvarpå konungen aflade sin
ed samt hertigarna Carl Philip och Johan, den senare
genom fullmäktige, emottogo sina furstendömen i
förläning; sedan äfven riksråden aflagt sin ed, skedde
återfärden till slottet, hvarunder kröningspenningar
utkastades bland folket. Under den derpå följande
festmåltiden på slottet satt konungen ensam på en
estrad vid ett särskildt bord, furstarna och några af
riksråden vid ett lägre på ena sidan om konungens,
samt enkedrottningen och pfaltzgrefvinnan vid ett
dylikt på andra sidan; längre ned sutto å ena sidan
de öfriga riksråden och adeln, samt å den andra
grefvinnorna jemte det öfriga »fruntimret».

Den 15 undfingo grefvarna och friherrarna sina län,
hvarjemte ständerna aflade tro- och huldhetseden. På
slottsborggården satt konungen å en tron, på en
upphöjd estrad, omgifven
af sitt råd. Först kommo grefvarna och friherrarna med
sina länsfanor och tjenare, jemte den öfriga adeln,
till häst, genom slottsporten och redo trenne gånger
omkring tronen, hvarefter de stannade och eftersade
eden, som förestafvades dem. Derefter steg hvar
och en särskildt af hästen, gick fram till tronen,
knäföll för konungen och nedlade länsfanan för hans
fötter, hvarpå konungen åter gaf honom fanan och tog
honom i handen. Sedermera stego alla ånyo till häst
och redo ytterligare trenne gånger kring tronen,
hvarpå de öfriga stånden, hvart for sig, framträdde
till densamma och eftersade eden.

Den 16 hölls ett ridderligt ringrännande å
rännarebanan nedanför och söder om slottet, enligt
särskilda artiklar, som konungen upprättat dels för
»adventurierne» (de täflande) och deras »patriner»
(väpnare?), dels för »judicererne» (stridsdomrarne)
och »manutenadorerna», hvilka synas varit ett slags
vadhållare. Den 17 voro alla, jemte ständerna,
uppkallade på slottet, då riddarslaget utdelades åt
åtta högadlige, som deraf gjort sig förtjenta. De
följande dagarna roade man sig omvexlande med
ringrännande, gästabud, dans, bröllop och hemkomstöl
för åtskilliga adliga personer, till den 28 Oktober,
då enkedrottning Christina genom sin afresa till
Nyköping gaf signalen till högtidligheternas
afslutande och allmänt uppbrott. 

Den 11 November
föröfvades hjelten från ryska kriget, Jakob De
la Gardie, som hemkommit från Ingermanland och
bivistat riksdagen och kröningen, med Ebba Brahe i
enkedrottning Catharina Stenbocks hus i Stockholm;
midsommardagen följande år stod bröllopet, likaledes i
Stockholm. I November 1617 afreste äfven pfaltzgrefve
Johan Casimir och hans gemål genom Danmark till
Tyskland, förmodligen till slägtingarna i Pfaltz,
vid Rhenflodens sköna stränder.


Romerska fornminnen i Trier.


Porta Nigra i Trier.

Trier är hufvudstaden i regeringsdistriktet
af samma namn uti preussiska Rhenprovinsen och
ligger i en tjusande dal, som bildas af två med
vinodlingar täckta bergkammar på högra stranden af
Mosel. Öfver floden leder en urgammal, på åtta stora
hvalf hvilande bro af qvadersten. Staden är mycket
gammal och var ursprungligen en romersk koloni,
Augusta Trevirorum. Rundt omkring i trakten hafva
de forna kolonisterna lemnat varaktiga vittnesbörd
om sin makt och rikedom, murar, byggnader och
vattenledningar, som dels ännu qvarstå oförstörda,
dels gräfvas upp ur jorden.

Bland dessa minnesmärken från romarnes tid är
den nyssnämda bron öfver Mosel, stadens domkyrka
och framför alla andra den kolossala Porta Nigra,
äfven kallad romerska porten, af hvilken vi å denna
sida lemna en afbildning. Det är ett mycket gammalt
byggnadsverk af egendomlig konstruktion och har
sannolikt varit afsedt både till port och till
befästning för staden.

Under medeltiden förvandlades byggnaden till kyrka
och benämdes Sankt Simonskyrkan, men blef sedan
befriad från tillbyggnaderna och restaurerad. Under
århundraden har detta verk trotsat tiden och
elementerna. Ingen mossa, inga slingerväxter finna
rum i fogarna mellan dess jätteblock. Lågorna från
den brinnande kejsarstaden hafva hvirflat förbi utan
att gripa dess murar; den har sett hunnerna vid sin
fot och låtit normannernas pilar studsa tillbaka
från sin fasta massa. Så skall den ännu kanske
några århundraden qvarstå såsom ett märkvärdigt
prof på en befästningskonst, som väl torde varit
mönstergiltig under en tid, då stridskonsten ännu icke
omdanats genom krutets uppfinning och då murbräckan,
belägringstornet och fältslungan voro de anfallsmedel,
mot hvilka man hade att sätta ett passande värn.

Bland de många andra fornlemningar, som Trier har
att framvisa,   återstå   äfven   att   nämna   de
delvis   uppgräfda så
kallade  romerska baden, hvilka  dock vid närmare
undersökningar befunnits utgöra lemningar af en
kejsarborg, samt slutligen   en   likaledes blott till en del uppgräfd
stor amfiteater, troligtvis härstammande från kejsar
Trajani tid.


Spohr.

Den medelmåttigare talangens produkter framställa
gemenligen endast en olika drapering af samma lånade
innehåll, hvarvid i synnerhet svagheterna äro mest
igenkänliga, emedan dessa främst utgöra föremål för
efterbildningen, ja ofta nog för öfverdrift, i akt
och mening att på denna väg öfverträffa sjelfva
originalet. Men intressant
är det deremot att märka, huru snillet, fast i sig
sjelft alltid detsamma, hos olika individer antager
olika modifikationer, huru den ideala kraften ingår
förening med den menskliga själens eget väsende
och dess olika stämningar samt derjemte omgifver
dem med den förklarade glans, hvaruti blott en
genius uppenbarar sig. Det är liksom samma ton,
som hos olika instrumenter antager olika färg, olika
karakter. Häruti består ock snillets originalitet.

Dessa skilda modifikationer af samma grundstämning
märker man ock vid betraktandet af tvenne samtida
och i vissa fall beslägtade snillen: Weber, som vi
förr skärskådat, och Spohr, åt hvilken vi nu vilja
egna en blick.


Louis Spohr.

Liksom hos Webers, utgör äfven i Spohrs musik
naturljudet den innersta hemligheten; men han älskade
ej att såsom Weber upphemta det ur folkandans
djup och förkunna det i kraftigt och omedelbart
anslående toner. Spohrs blygare sångmö förråder
endast återhållande sina hemligheter och döljer dem
till hälften under den slöja af rik harmoniväfnad,
som bryter deras omedelbara verkan och skänker dem ett
eget mystiskt, man kunde säga öfversinligt behag. Den
friska folkton, den djerfva humor, hvari Weber egde
så mycken styrka, var främmande för Spohr. Weber var
objektiv realist, Spohr subjektiv idealist. Under
det att Weber fritt låter lidelsen frambrusa i hela
styrkan af dess första utbrott, skänker Spohr oss
blott dess finaste doft; han behåller sjelfva effekten
för sig, och ger oss endast ett återsken deraf,
men ett återsken, förklaradt i poesiens skäraste
färger. Webers alltid vakna ande förstod att gripa
alla rörelser i flygten och omedelbart fixera dem
i klingande former; innan lidelsen hunnit svalna,
känslan domna, hade han uppfångat deras uttryck,
hvars varma lif ännu pulserar uti de mäktiga
rytmerna. Spohrs genius egde ej denna vakna blick;
dess lif är en ljuf illusion, full af drömbilder, af
en skönhet, som det endast blef få dödliga gifvet att
skåda. Weber är öfverlägsen i kraft, Spohr i känsla;
den förre är derför mera hänförande, den senare mera
sympatisk. 
Besynnerligtvis stodo de båda mästarnes
personlighet i ett omvändt förhållande.   Weber var
en liten, klen och nervös,   Spohr deremot  en
kraftfull,  jättelik  man;   äfven deras lynnen
svarade häremot.

Denna lyrik har hos Spohr utvecklat sig ur en högst
egendomlig individualitet till en verld för sig,
hvars medelpunkt utgöres utaf en elegisk grundton af
alldeles exceptionel färg, jemte ett starkt utprägladt
drag af nobless, som i hvarje nyans återfinnes. Alla
bilder, alla ideer framträda i denna milda, halfdunkla
belysning. Denna karakter uttalar sig förnämligast i
den ädla melodien, förenad med en lika uttrycksfull
deklamation (hvaruti han, helst i recitativet,
är Weber öfverlägsen); den uttalar sig ock i den
stundom nog yppiga modulationen jemte den för Spohr
alldeles egna kromatiken, som i synnerhet uppträder
uti de talrika genomgående noterna och ackorderna,
hvilka mindre skrida än glida fram genom halftoner,
synnerligast i mellanstämmorna, medan melodien i
öfverstämman fritt utvecklar all sin ädla skönhet
och beherrskar det hela. Dessa sakta framglidande
toner är det som försmälta alla hårdheter, förmedla
skarpare ackordföljder och intervallsprång, och
sålunda gifva hans musik denna vekhet, som endast
smekande vidrör örat och i förening med melodiens
fägring frambringar denna milda, romantiska stämning,
som hos sinnet väcker så liflig sympati.

Visserligen hyste han en öfverdrifven förkärlek för
denna kromatik, som så ofta återkommer, att man redan
derpå ofelbart igenkänner Spohrs hand.

Inom denna sfer är det som Spohr i alla riktningar
utvecklat sitt snille, och utom den finner man
honom aldrig. Men deraf kommer ock att den lyriska
stämningen hos honom öfverväger den dramatiska,
emedan detta elegiska månsken, som hvilar öfver hela
taflan, ej medgifver utvecklingen af det dramatiska
lifvets alla skiftningar. Märkvärdigt är ock att
rytmen, denna verksamma häfkraft, som hos Weber
spelar en så vigtig roll, hos Spohr är ett mera
underordnadt element. Han karakteriserar fint,
men icke stort, och knappt någon af hans karakterer
är såsom Mozarts och Webers, en rätt sjelfständigt
individualiserad bild. Bäst lyckas honom teckningen
af älskliga qvinliga gestalter. Eljest är hvarje
figur blott en variant af samma subjektiva grundtyp,
men en grundtyp, som i formernas renhet och skönhet
söker sin like och bär oförgänglighetens insegel.

Stora effekter vinner Spohr genom sin rika och
smakfulla instrumentation, hvilka höjas genom hans
fulländade formkonst.

Bland Spohrs dramatiska verk är det egentligen tre,
som segrande genomgått tidens eldprof, ehuru man
visserligen icke alltid kan frikänna hans uteslutande
tyska stil från en viss ensidighet och manér.

Uti Faust (Wien, 1814) uppträdde Spohr först
såsom fullmoget snille. Den praktfulla ouverturen,
det storartade första finalet äro glanspunkter af
första ordningen, och äfvenså introduktionsduon
mellan Faust och Mephisto; Kunigundas stora
scen med det beundransvärda recitativet är en
lika fulländad själsmålning, som ett glänsande
konsertnummer. Koloraturen i slutsatsen -- visserligen
ett onödigt bjefs -- var som vanligt en koncession
åt primadonnan. -- Med denna Faustmusik i dess helhet
förmår den Grounodska visserligen icke mäta sig.

Jessonda (Kassel, 1822) visar Spohr på hans höjdpunkt
såsom dramatisk tonsättare. Alla elementerna hos
hans snille uppträda här i den skönaste jemnvigt,
i former af fulländad renhet. Framstående partier i
detta verk äro den eldiga
ouverturen, den indiska sorgfesten med sin nationella
kolorit, portugisernas körer, de berömda duetterna,
hvaribland i synnerhet den mellan Amazili och Nadori
blifvit en bland de omtycktaste konsertnummer i sin
art, jemte mycket annat.

Mellan dessa mera storartade verk står ett
feeristycke, hvari Spohr egentligen nedlagt
hela poesien af sin lyrik, och som förnämligast i
känslouttryckets ljufhet ej har många sidostycken. I
Zemire och Azor märkes främst det herrliga första
finalet, fruntimmersterzetten, andekörerna och
törnrossången, en bland de skönaste och mest sjungna
romanser som finnas. Denna opera komponerades
i Frankfurt 1818, och blef genast den tyska
musikverldens förklarade älskling.

Spohrs äldre operor: Alruna (aldrig uppförd) samt
Der Zweikampf mit der Geliebten innehålla partier af
mycken skönhet, men röja ännu ofullkomlig scenisk
praxis. Hans senaste verk: Der Berggeist, Pietro
von Abano samt Die Kreuzfahrer äro mera maniererade
och ega ej den förra friskheten. Hans bästa operor
tillhöra hans mellanperiod. De gifvas ej på alla
operateatrar, emedan de mera än många andra verk
förutsätta en finare uppfattningsförmåga, som ej
ersattes af blotta routinen.

Äfven inom en annan sfer af tonkonsten intager denne
mästare en högt betydande plats. Spohr var, och
är ännu genom sina kompositioner och sin skola, den
förste representanten för det tyska violinspelet. Hans
spel bar prägeln af den mest storartade, ädla och
solida stil samt utgjorde för otaliga omedelbara och
medelbara lärjungar den renaste mönsterbild. Sina
grundsatser för violinspelet har han nedlagt i
sin stora violinskola (1831). Ypperliga mönster i
violinkompositionen äro hans konserter. Den berömdaste
bland dem är sångscenkonserten (N:o 8, A-moll),
hvars egendomliga form -- halft scen och aria, halft
violinkonsert -- betingas utaf en dramatisk idé,
hvilken (liksom i Webers »Konzertstück») såsom
ledande motiv genomgår det hela och utvecklar sig i
romantikens rikaste färger.

Dessutom skola hans talrika symfonier,
violinqvartetter samt öfriga instrumentalensembler
(hvaribland en stor nonett) alltid häfda ett
betydande rum inom instrumentalmusikens litteratur.

Slutligen har man ock af Spohr större verk i andlig
stil: tre oratorier, en dubbelkörig vokalmessa,
psalmer m. m. -- Hans mansqvartetter och sånger vid
piano tyckas vara af alltför fint väsende för att ernå
en allmännare popularitet; för smakfullare sångvänner
äro de ej främmande.

Såsom skriftställare uppträdde icke Spohr under sin
lefnad; först efter hans död utkommo hans memoirer
(»sjelfbiografi»), som innehålla många och
märkvärdiga konsthistoriska data.

Louis Spohr, son af medicinalrådet C. H. Spohr,
föddes 1784 i Braunschweig och fick i god tid börja
utvecklandet af sina rika gåfvor. Märkvärdigt är
att han, den framtida store harmonikern, i harmoni
och komposition nästan var autodidakt. Sedan han, i
synnerhet understödd utaf den konstälskande hertigen
af Braunschweig, hos utmärkta mästare studerat
violinen, gjorde han talrika konstresor, kallades 1805
såsom kapellmästare till Gotha, 1813 till Wien, der
han skref sin Faust, 1817 till Frankfurt am Main, der
Zemire och Azor komponerades, samt slutligen 1821 till
Kassel, der han skref Jessonda, oratoriet »Die letzten
Dinge» jemte mycket annat. År 1820 var han engagerad
för philharmoniska konserterna i London, der han för
första gången föredrog sin sångscenkonsert och sin
soloqvartett i E-dur samt väckte stor entusiasm.

Spohr slöt sin långa och ärofulla bana d. 23
Okt. 1859. Han öfverlefde icke sitt rykte, men han
upplefde sin egenskap af historisk personlighet.

W. B.
I sista ögonblicket.

En tafla ifrån hafvet.

Tecknad af H. af Trolle.

I.

»Havfruen.»

Det var i början af Oktober månad 1872. Oaktadt
hösten redan gjort sitt inträde, rådde likväl ett det
angenämaste sommarväder. Solen strålade från en klar
och blå himmel, för milda vindar viftade träden sina
mörkgröna fransar, i trädgårdarna doftade rosorna
och flyttfåglarna höllo ännu sina konserter i våra
skogar. Ångbåtar och segelfartyg korsade Nord- och
Östersjön i alla riktningar, utan att frukta, det
höstens sedvanliga stormar skulle så snart hemsöka
dessa nordliga haf, annars så förrädiska denna tid
af året.

Nord förbytt sig uti söder!
till det land, der drufvan glöder,
lagern grönskar, vestan rår.

Så kunde man verkligen både tänka och tro vid
anblicken af naturens fägring i början af årets
vanligtvis så kulna och ruskiga månad. Gammalt
folk skakade betänksamt sina hufvuden och spådde
snart kommande ovädersdagar, derunder svåra stormar
skulle hemsöka våra trakter. De, som plöjde hafvets
åker, fiskare, lotsar och sjömän, sade sig ej hafva
förmärkt några oroande tecken, som antydde ett ombyte
i väderleksförhållandena. »Gamla märken slå dessutom
ej längre in,» yttrade de med filosofiskt lugn, och
fortforo att utan någon oro eller fruktan idka sina
olika yrken på hafvet.

Förbi Kronoborgs slott, och kommande från
Kattegat, rörde sig in emot Sundet en sky af hvita
segel. Kommande från olika länder samt när och
fjerran belägna haf, ilade denna till flere hundra
fartyg uppgående handelsflotta in på Östersjöns
»stora pulsåder», hvilken, förenande tvenne haf,
erbjuder anblicken af en tafla, måhända en af de mest
intagande man kan skåda, och som, då Sundets yta,
liksom denna dag, betäckes af seglare, lotsbåtar och
andra farkoster, är på samma gång lika liflig som
hänförande vacker.

I söder synes »Kongens by»,
De danskes hufvudstad.
Se, bokar prunka högt i sky,
En grönklädd kämparad.
Och öfver Sundets mörkblå våg
Går segelskarans snabba tåg.

Midt öfver Seelands täcka strand
Ses städer, byar, hus.
Det är vårt eget fosterland
Belyst af solens ljus.
Det Skåne är, ett land så godt,
Som namn af Sveriges »kornbod» fått.

Bland denna mängd af handelsfartyg äro de flesta
sjöfarande nationers flaggor representerade. Denna
ljusa sky af hvita segel rör sig snabbt framåt. En
brigg, med dannebrogen vajande under sin mesangaffel,
tyckes vinna priset bland denna täflande skara, och
blifva den, som först badar sin stäf i Östersjöns
vågor. Denna brigg är ett lika utmärkt fartyg som
ypperlig snällseglare. Namnet »Havfruen» står att
läsa i förgyllda bokstäfver på dess rundgattade
akterspegel. Lastad med kolonialvaror kommer den
direkte från den dansk-vestindiska ön S:t Thomas
och är destinerad till Nykiöbing på Falster. Detta
vackra fartyg föres af kapten Carl Thomsen, en trettio
år gammal man, hvilken sjelf eger en tredjedel i
briggen. Fartyget är hemmahörande i Stubbekiöbing
på Falster; denna bördiga ö, vid södra öppningen
af Stora Bält, och hvars kustbefolkning idkar på en
gång landtbruk, sjöfart och fiske.

»Havfruen» har passerat Sundet och sträcker nu för
alla dragande segel ut i Östersjön.

Hvarenda »klut»
Den svällde ut,
Som mjuka ejderkuddar.

Och skylätt briggen framåt lopp, 
Ombord man hade ett godt hopp 
Att snart passera Möens uddar.

På däcket promenerar den unge kaptenen och betraktar
med förnöjelse sina bugtande rår och svällande
segel. Briggen löper med en fart af sju sjömil i
timmen, men det går likväl alltför långsamt för honom,
som längtar efter hemmets strand och att efter ett
års bortovaro få trycka sin unga maka och sina barn,
en sex års flicka och en två års pilt, till sitt
hjerta. O, huru detta hjerta klappar af fröjd vid
tanken på att snart få återse dessa kära! Lycklig
har hans långväga resa varit. Ej ett enda störande
äfventyr har »Havfruen» tillåtit sig under den långa
färden. Ej något enda snedsprång eller skälmstycke
hade hon spelat sin kapten. I sällskap med lekande
delfin er och »hjulande» springhvalar hade hon
sväfvat fram öfver oceanen, och snart skulle hon
efter blott några få dagars lycklig färd gunga sin
köl vid hemmets kust.

»Sjömanslif, du evigt friska, fröjduppfyllda, glada lif, 
Rikt på sällhet tycks du endast vara till för tidsfördrif. 
Och du adlar dina söner, hvarje äkta hafvets man 
Ädling är i själ och hjerta, ädelt tänker, handlar han.»

Vid rodret stod gamle Peder Hake, briggens bepröfvade
styrman. Det var en sådan der äkta sjöbuss, på hvilken
det bekanta yttrandet: »född och uppfödd i hafvets
sköte», kunde vinna sin fulla tillämpning. Hans stora
hufvud betäcktes af en luden skinnmössa och kring
det brunbarkade ansigtet löpte ett grått skägg. Den
långa, resliga och kraftfulla figuren var klädd i
en blå friskavaj och kring benen fladdrade ett par
vida sjömansbyxor. De bruna, lifliga ögonen spejade
ömsom på kompassen, ömsom riktades de utåt hafvet
eller på de svällande seglen. Det var en typ af en
nordisk sjöman, lugn, härdad i faran, tystlåten och
begrundande, allvarlig och erfaren i sitt yrke. Med
ett ord:

Det var en man, som farit rund 
Väl tio gånger jorden,
Och som ej tillbragt mången stund 
På land, nu gammal vorden. 
Det likväl fanns i gubben kraft 
Och lust, samt mod i barmen. 
Ja, mången ungersven ej haft 
Så härdadt stål i armen.

Och när han ropte: »gossar, opp
Att refva!»   Husch! till väder
De flögo upp i mastens topp,
Så lätta såsom fjäder.
De visste, att det dugde ej,
Att stå och se på Hake;
De fingo då -- »förgät-mig-ej»
Af briggens gamle »drake».

De likfullt höllo honom af, 
Ty god han var i grunden; 
Om hårda ord han ofta gaf, 
Så var han mild på stunden. 
Han ville ha ett godt gehör, 
Den gamle veteranen. 
Ja, häftigt det var hans humör, 
En bild utaf orkanen.

Den nordostliga vinden friskade allt mera. Nästan
för hvarje timme tilltog den i styrka. »Havfruen»
flög genom vågorna. Solens strålar stucko lika hvassa
spjut och rödgula moln drogo emellanåt öfver dess
skifva. Stormsvalan gungade på vågornas toppar och
kaptenen fann sig nödsakad att indraga den ena efter
den andra af »Havfruens» vingar.

»Vi få storm, alla tecken ge det tillkänna,» yttrade
den gamle styrmannen till kaptenen, som uppkommen
ifrån kajutan, hvarest han observerat barometern,
nu ställde sig vid styrhuset.

»Ni har rätt, barometern faller med en ovanlig
hastighet,» svarade kaptenen. »Vi måste lägga ut till
sjös för

I sista ögonblicket.
(Efter ett motiv från ön Falster.   Af E. Knutsen.
natten   och få rum sjö.    Det vore ej rådligt, att
med denna hårdt blåsande vind hålla in bland öarna.»

»Så menar äfven jag,» yttrade Hake. »Hon blåser redan
dubbelrefvad märssegelskultje. Det var hin hvad hon
rifver uti.»

I solnedgången vände »Havfruen» och låg ut till sjös
för bottenrefvade segel, med kursen bärande sydostvart
hän. Det stormade så att sjelfva den gamle Hake ej i
Östersjön upplefvat ett sådant väder. Vindstötarna,
som skakade briggen i hvarje fog, voro ytterst
våldsamma. Svarta moln jagade hvarandra i flygande
fart. Flammande röd sänkte sig solen i en bädd af
moln. Seglarne slungades lika flarn kring hafvet. Ve
öfver dem, hvilka denna fasans natt voro i närheten
af land! De voro ohjelpligen förlorade. Hafvet
växte allt högre. Genom Sundet och Bälterna drefvo
vågorna in åt Östersjön, hvarest den så hastigt ökade
vattenmassan ej fann något utlopp. Vågorna stormade i
vild, ohejdad fart upp emot de åt vindsidan liggande
östersjökusterna och förvandlade landet på flere
mils afstånd från stränderna till ett böljande
haf. En förfärlig öfversvämning hemsökte tyska
östersjökusten, de lågt belägna danska öarna äfvensom
vissa kuststräckor af Skåne. De vid hafvet liggande
städerna öfversvämmades, vattnet trängde högt upp
i husen, träd och planteringar, broar och kostbara
anläggningar förstördes. Ångbåtar och segelfartyg
på hafvet och i hamnarna kastades på land. Hafvet
var betäckt med spillror af vrak. Under flere dagars
tid rasade stormen. Gammalt folks spådom hade tyvärr
slagit in. Land och haf visade en tafla af elände
och förstörelse.

*


Gren af kryddneglikebusken.
(Tillhör art. »Några af våra vanligaste kryddor», se sid. 298.)

II. 

Bland vind och vågor.

Samma dag, som »Havfruen» löpte från Sundet in i
Östersjön, satt fru Clara Thomsen, jemte sina båda
barn, i sitt trefliga hem i Stubbekiöbing och läste
med strålande ögon ett nyss med posten ankommet bref,
hvilket bar engelsk poststämpel. Brefvet var från
hennes man och dateradt Plymouth, dit kaptenen ingått
med briggen för att fylla några förråder. Den unga
och vackra qvinnan log med detta lyckliga leende,
hvilket utvisade, att de ömma uttryck, hvilka stodo
att läsa i brefvet, funno genklang uti hennes eget
hjerta. Hennes dotter lutade sitt lockiga hufvud
öfver modrens skuldra, för att äfven hon få kasta en
blick på de kära rader, som tolkade så mycken ömhet
och godhet. Den lilla gossen lekte vid modrens fötter
och jollrade fram sin fars namn i det han emellanåt
på sitt barnsliga språk ropade:

»Pappa kommer snart, pappa kommer hem med granna
leksaker till sin gosse!»

»Ja, mina barn, med Guds hjelp ha vi snart 'Havfruen'
med pappa och de öfriga af hans folk hemma,» yttrade
modren, i det hon åter hoplade det flere gånger lästa
brefvet. »Ack, hur vacker är ej dagen och hur gynnande
är ej vinden för 'Havfruens' hemfärd,» tillade hon
blickande utåt hafvet.

De rödgula molnen hade ännu ej börjat sin färd
öfver solens skifva. Stormsvalorna visade sig ej och
barometern hade ej börjat att falla.

Hon öppnade fönstret och skådade ut öfver det
vackra sceneri, som visade sig när och fjerran. Det
solbelysta hafvet
låg   utbredt   för   hennes   ögon   med   Möens
höga   kritkust höjande   sig  i nordost.   I vester
framträdde de vackra 
konturerna af de herrliga öarna Langeland och Laaland
och i nordvest framskymtade Stora Bälts djupblå
vatten. I de djupa sunden mellan öarna summo lika
svanor fiskarbåtarna med sina hvita segel. Röken
af en ångbåt, kommande från Vordingborg på Seeland,
utbredde sig lik en lång, svart drake utåt hafvet,
och från fälten och ängarna hördes boskapens glada
råmande. Sjelfva det omgifvande landskapet med
sina lundar och åkerfält, herregårdar och kyrkor,
qvarnar och täcka landthus bildade en af naturens och
industriens vackraste skapelser. Holmar och uddar,
med sina ända ned till vattenbrynet nedgående
ängar och fält, med der och hvar framblickande
menniskoboningar, förhöjde ännu mera effekten af de
täcka scenerier, hvilka utbredde sig för ögat.

Öfverallt, dit blicken vändes, 
Synes det, som ögat tjusar.

Några timmar senare, och stormens starka vingslag
susar öfver land och haf. Vågorna växa och svälla upp
till allt större höjd. Med ett doft, olycksbådande dån
bryta de in emot stränderna, in i de djupa vikarna
och sunden. Fiskarbåtarna fly in mot land. Hafvet
sväller och växer.

*

Det är på tredje dagens afton sedan stormen
utbrutit. De täcka danska öarna framvisa en
förfärande tafla af nöd, elände och förstöring. De
låga stränderna, hvilka ligga åt vindsidan, äro
öfversvämmade långt uppåt landet. Öfver ängar och
åkerfält bryta sig vågorna med oemotståndlig kraft
Spillror af hus och ladugårdar, kullvräkta träd
och hela hjordar af död boskap slungas af vågorna
an hit och än dit, än framåt och än tillbaka,
än i hvirflande dans. Det snåla hafvet ryter af
skadefröjd. Menniskolik samt upp- och nedvända,
kantrade båtar öka den hemska taflan. Hvar finnes väl
»Havfruen« och öfriga seglare, hvilka jemte henne
lemnade Öresund och styrde in i Östersjön? Äro de
blifna ett orkanens byte, eller äro de bevarade?

I Stubbekiöbing, såsom liggande vid vindsidan af
kusten och nere vid hafvet, hade öfversvämningen
varit förfärlig. Bryggorna, packhusen vid hamnen
och de der liggande båtarna voro alla borta. Ur de
mindre husen, hvilka redan stodo under vatten, hade
invånarne flyktat och de, som ännu voro qvar, hade
nödgats taga sin tillflykt på hustaken och vindarna,
för att ej gripas af vattnet, hvilket oupphörligt
steg och snart hade uppnått de större husens öfre
våningar. Öfverallt såg man husgeråd kringflyta. Det
var en ny »syndaflod», som hotade att förstöra allt.

Uti öfversta våningen af ett större, men gammalt
trähus, hvilket låg vid pass tusen famnar ifrån
hamnen, hade fru Thomsen sitt trefliga hem. På andra
dagens afton hade vattnet stigit upp till andra
våningen, hvars invånare då flyktade undan. Den unga
makan och modren trodde sig i husets öfversta våning
vara skyddad jemte sina barn. Stormen skulle väl
slutligen sacka utaf och vattnet snart åter falla. Hon
ville ej lemna detta farliga ställe, ty från hemmets
fönster hade hon utsigt åt hafvet, detta haf, på
hvilket hennes make nu kämpade för att om möjligt
rädda fartyg och folk. Hon kunde ej aflägsna sig
från den plats, der hennes ögon, om Gud så ville,
skulle få skymta »Havfruens» hvita segel. Med barnen
tryckta intill sitt af ångest klappande hjerta satt
hon med förtviflan målad i sina blickar och skådade
oafbrutet ut öfver
vågorna.    Hela  hafvet   visade sig för henne såsom
en enda, ofantlig, kokande och svällande bränning.

Skulle hennes make väl komma åter?

Tredje dagens natt med alla sina fasor inbröt. Ett
kolsvart mörker råder öfver land och haf samt ökar
det fruktansvärda i scenen. Orkanen ryter ej, nej
den dånar med de vildaste, ursinnigaste toner. Ej en
vänlig stjerna synes på himlen. Allt är mörker, orkan,
brusande vågor. Vattnet har stigit upp till öfversta
våningen af det gamla huset och nödgat fru Thomsen
att jemte barnen söka skydd uppe på vinden. All flykt
undan det rasande elementet är omöjliggjord för
henne. Vågorna omgifva boningen på alla sidor. Nu
först ångrar hon att ej i rättan tid hafva sökt
räddning för sig och sina älsklingar. Genom vågornas
och vindens förenade kraft skakas det gamla huset på
sin grundval. Det var ej olikt en drucken menniska,
som raglar och vacklar fram och åter. Den olyckliga
modren och hennes barn tyckas gå en viss död till
möte. Ingen räddande hand kan räckas dem. Nattens
fasansfulla timmar skrida långsamt framåt. Ändtligen
frambryter dagens första gryning. Modren har sjunkit
ned på sina knän och uppsänder en brinnande bön om
räddning och hjelp, till honom, i hvars makt det
står att näpsa vindarna och hafvet, att de åter varda
stilla. Hon beder, som en moder i ett sådant ögonblick
kan bedja.

På vinden finnes ej längre något skydd. Huset
skakas och vacklar allt häftigare. Om det ramlar,
skall taket krossa henne och barnen. Hon banar
sig väg dit, hon flyr dit upp, dragande barnen med
sig. Dagen har inbrutit och ur öster skjuter solen en
blodröd stråle fram ur molnen. Hafvet är rysvärdt att
skåda. Det visar sig som en enda hvitskummig ofantlig
bränning. Med gossen i sin famn och den lilla flickan
tryckt intill sitt hjerta, med sitt långa, af stormen
utslagna hår fladdrande för vinden, är den olyckliga
modren vid hvarje vindstöt i fara att kastas ned i
det svallande djupet.

Finnes ingen räddning?

Hvad är det, som skymtar fram der borta vid sydöstra
horisonten? Det är ett fartyg, en brigg, som för
topp och tackel länsar in emot Falster. Hvem är väl
den djerfve, som vågar sig i denna sjögång in emot
land? Jo, det är »Havfruen»», hvars befälhafvare,
drifven af fruktan för makas och barns säkerhet,
och hvilkas öde ingifver honom en qvalfull ångest,
ej längre förmår uthärda sin tärande oro. Han har fler
än en gång varit åsyna vittne till det öfversvämmande
vattnets härjningar på kusterna af hans fäderneö,
och han styr dit, vågande fartyg och allas lif för
att bistå de sina.

Vind och vågor slunga briggen framåt. Vid rodret
står gamle Hake och styr med säker hand fartygets
svindlande lopp ned och öfver vågdalarna. Hon är ej
olik en stormsvala, som flyger framåt. »Havfruen»
nalkas allt närmare, modrens, makans skarpa blick har
igenkänt briggen. Hon reser sig upp och sträcker sina
armar ut emot fartyget, liksom ville hon anropa det
att skynda till hennes hjelp. Kaptenen, med kikaren
för ögat, bleknar och ryggar förskräckt tillbaka. Han
har upptäckt sitt hem omgifvet af brusande vågor;
han ser sin maka och sina barn, de kära, för hvilkas
skull han plöjt verldshafven, sväfva i den största
fara och med en nästan viss död för ögonen. Skola
de väl kunna uthärda tills han hinner ankomma till
deras bistånd? Här fordras beslutsam handling, mod
och kraft. Hans belägenhet är den
mest  brydsamma, man kan tänka sig.    Stormen
slungar hans åt honom anförtrodda fartyg in emot land.
Han vedervågar detta   och   allas   lif ombord;  och
framför sina ögon har han den förfärande anblicken
af maka och barn, som anropa han bistånd.

Här erfordras mera än sjömanskap, mod och kraft. Här
erfordras om någonsin allmaktens underbara hjelp,
ty det sista ögonblicket för räddning är inne.

Ombord på »Havfruen» fäller man de båda svåra
ankarne. Kettingarna stickas ut till sin fulla
längd. Bramstängerna äro förut nedtagna i sjön och
nu refvas i en hast de svåra märsstängerna för att
minska vindfånget på tacklingen. Strax derefter
kallar kaptenen folket akterut. Hans röst darrar af
rörelse när han säger:

»Barn! På taket af mitt forna hem sväfvar er kaptens
maka och barn i dödsfara. Dömen sjelfva om deras
belägenhet. Hvem af er vill följa mig dit bort i
stora slupen?»

Då hördes blott ett enda svar,
Ett samfäldt rop: »Vi gå!
Vi följe dig, vår ädle far,
Hvarthän det gäller på.
Du stått oss bi med kraft och mod,
För dig vi offra lif och blod.»

Stora skeppsslupen är lyckligt utsatt. Åtta handfasta
matroser jemte gamle Hake kasta sig i båten. Kaptenen
sjelf fattar styret. »Kasta loss!» befaller han, och
sekunden derefter slungas slupen hän mot land. Det
fordras öga och arm för att styra och vaka så, att
slupen ej fylles med vatten och går under. Orkanen
urladdar i detta ögonblick sitt fulla raseri. Höjande
blicken emot himlen, hållande den lille sonen i
sin famn och med dottren tryckt intill sitt bröst,
uppgifver modren ett förtviflans anskri. Huset kan
ej längre stå emot vågornas och orkanens samfällda
kraft; det störtar samman, taket sjunker tillhopa
och vågorna sluta sig öfver den olyckliga modrens
och hennes barns hufvud.

Slupen är framme! I sista ögonblicket gungar dess köl
öfver makarnas forna hem. Hake, den gamle styrmannen,
lutar sig öfver båtens reling. Hvad han ser, utvisar
vår illustration. Modren, hållande sig fast med ena
handen i en af takbjelkarna, håller ännu den späde
gossen omsluten med sin arm, under det att dottren
hakat sig fast vid hennes venstra sida. Ännu ett
par sekunder och det hade varit -- för sent. I ett
ögonblick har Hake fattat tag i lille Göran och
fått pilten in i båten. Minuten derefter har han med
tillhjelp af ett par matroser äfven lyckligt räddat
mor och dotter. I sista ögonblicket fann Försynen
för godt att utsträcka sin räddande hand. Orkanen
har uttömt sitt raseri, den sackar af i dofva
mollackorder, molnen skingras, solen lyser åter
med sitt strålande ljus öfver land och haf. Vattnet
faller undan. Elementerna återtaga efter hand sin
jemnvigt. »Havfruen» ligger numera trygg till ankars,
slupen med de räddade har återvändt ombord, och i
ensamheten nedfalla de båda makarna på sina knän och
tacka i en brinnande bön Gud för sin räddning.

Vi afsluta vår tafla från hafvet med att citera
Marryats bekanta yttrande: »Det ingen menniska,
allra minst en sjöman, någonsin bör förlora hoppet,
förr, än man i en annan verld fått visshet om, att
all räddning var för menniskan ute här nere.»



Några af våra vanligaste kryddor.

2.  Kryddneglikan.

Den under detta namn allbekanta specerivaran är
de ännu oöppnade blommorna eller blomknopparna af
kryddnegliketrädet (Caryophyllus aromaticus) bördigt
från Moluckerna vid Sydasiens kust, hvilka jemte
sina grannar erhållit namnet Kryddöarna, på grund
af deras rikedom på såväl denna som andra dyrbara
kryddarter. Trädet, som tillhör de myrtenartade
växternas familj, uppnår ofta en höjd af tjugo till
trettio fot; likväl blir sjelfva stammen sällan mer
än fyra fot hög, under det hela den öfriga massan
är en kägel- eller pyramidformig krona af talrika
qvastlika grenar med blekgrå bark. De alltid gröna,
punkterade bladen, de skarlakansröda blommorna och
sjelfva barken hafva en aromatisk lukt. Blommorna äro
dock egentliga sätet för kryddämnet och plockas såsom
knoppar, rökas på flätade mattor öfver svag eld och
blifva sedan fullständigt torkade i solen; derigenom
erhålla de sin svartbruna färg. De äro bekanta i
handeln under namnet kryddneglikor eller neglikespik
och afgifva vid distillation den kryddaktigt
brännande neglikeoljan, som äfven finner användning
i medicinen, särdeles såsom hufvudbeståndsdel i en
mängd tandtinkturer. Den mogna frukten, som man kallar
moderneglika, liknar oliven till form och storlek,
är till färgen svartröd och består af en tunn hylsa,
som innesluter två eller tre frön; moderneglikan
besitter en svag, kryddneglikans liknande lukt
och en likadan, något sammandragande smak. I
tropikländerna inlägger man frukten med socker;
såsom handelsvara förekommer den mestadels i torkadt
tillstånd. Hvarje träd lemnar årligen fem till sex
skålpund kryddneglikor, som tagas från de halfvildt i
skogen växande träden. Förfarandet vid insamlingen är
mycket konstlöst; blomklasarna slås ned med käppar,
och det är naturligt att träden derigenom skola
illa medtagas. 

Kryddneglikans historia går mycket
långt tillbaka. Ehuru den tyckes ha varit inhemsk
på Moluckerna, är det likväl visst, att infödingarna
icke kände till dess värde. Kryddneglikorna blefvo
först upptäckta af kineserna och sedermera genom
javanska sjömän förda till araberna, som lemnade
dem öfver Alexandria till venetianarne. En lång tid
voro Moluckerna i portugisernas besittning (1511),
derpå kommo Kryddöarna och med dem kryddhandeln i
holländarnes händer, som
med kryddneglikorna, liksom med andra af dessa
öars dyrbara kryddor, gingo tillväga på ett
egendomligt sätt. De inskränkte odlingen af hvarje
särskild sort till ett trångt begränsadt rum,
tvungo infödingarna att förstöra de annorstädes
befintliga träden och förpligtade plantageegarne
att lemna dem produkterna till jemförelsevis lågt
pris. Som de i Europa hade monopol på försäljningen,
så blef det dem lätt att hålla prisen på fabelaktig
höjd och sälja kryddorna tolf, ja tjugo gånger
dyrare än inköpspriset. »Pepparpåsarna», såsom de
sjelfrådiga egarne kallades på grund af sina genom
kryddhandeln vunna rikedomar, gjorde sig ytterst
hatade af öborna till följe af sin tyranniska och
godtyckliga handel. Under det holländarne afundsjukt
bemödade sig att förstöra alla träd utom sina områden,
bekämpade de alla andra försök i samma riktning,
och deras historieskrifvare tala med ytterlig
harm om de hämdgiriga nationer, som vågade att
uppträda emot denna sköfling. All handel med andra
sjöfarande förbjöds; årligen utsändes milis, för att
på närliggande öar tillintetgöra de åter blommande
träden, och alla qvarliggande förråder blefvo
hvarje år öfverlemnade åt lågorna, för att kryddan
icke skulle falla i pris. På Ambonia begränsades
antalet af träden till 500,000. Först sedermera
lyckades det fransmännen att öfverflytta odlingen af
kryddnegliketrädet till Bourbon och Cayenne.



Riseberga kloster.

 Stå stilla, vandrare, och se dig om. 
 Här reste sig från gråa ålderdomen 
 Ett kloster, heligt då -- men tiden kom 
 Och gjorde hemgång uti helgedomen.
 Tegnér.

Förstörelse betecknar framåtskridandets väg, och
nutidens storhet hvilar på en grund af ruiner. Det
norra Europa har allt skäl att prisa Luthers och
Melanchtons stordåd, hvarifrån dess andliga frihet
utgått och hvari fröet låg till den verldsliga
öfverhöghet, det för närvarande som bäst håller på
att tillkämpa sig. Under erkännandet af reformationens
välgerningar äfven för vårt land, böra vi likväl icke
förgäta de förtjenster, som det katolska presterskapet
inlagt om bildningens sak här i norden, och det hägn,
som klostermurarna under en barbarisk tid gåfvo åt
den späda blomman.

Det svenska klosterväsendet daterar sig ifrån medlet
af 1100-talet. Alla de äldsta klosterstiftelserna
i Sverige tillhöra Cistercienser-orden, instiftad
1098, med hufvudsäte i Citeaux (lat. Cistercium) nära
staden Dijon i Frankrike. Genom en af sina medlemmar,
Bernhard af Clairvaux, vann denna orden det största
anseende och utbredde sig inom kort öfver en stor
del af Europa, så att den under sin blomstringstid
räknade öfver 2,000 kloster och abbotsstift. Den
danske historieskrifvaren Langebek berättar att
konung Sverker i Sverige och hans gemål Ulfhild
hos den helige Bernhard sjelf begärt munkar från
Clairvaux, samt att denna begäran blifvit beviljad
och munkar hitskickade, hvarpå tvenne konvent af
Cistercienser-orden i Sverige upprättades, af hvilka
det ena förlades i Alvastra (1144) och det andra
till Lurön i Venern, hvarifrån det sedan flyttades
till Varnhem.

Alvastra ruiner äro besjungna och Varnhem berömdt
för sina märkvärdiga konungagrafvar. Provinsen
Nerike, som i alla riktningar vill och kan täfla
med hvilket svenskt landskap det så skall vara,
har ej heller velat stå tillbaka hvarken för
Öster- eller Vestergötland i fråga om intressanta
klosterlemningar, och således skaffade det sig
Riseberga, på sin tid ett af de ansenligare och mest
bekanta nunnekloster i riket.

Klostret anlades på vestra sluttningen af en
skogbeväxt höjd, i norra delen af Edsbergs socken,
från hvilken plats man eger en, oaktadt saknaden
af vatten, förtjusande utsigt öfver den rika
Edsbergsslätten, med dess böljande sädesfält och
skogbekrönta kullar, det herrliga landskapet i vester och
norr begränsadt af de i ett blånande fjerran
försvinnande Kilsbergen.

Konung Sverker den unge anses hafva varit klostrets
grundläggare. Anläggningstiden är ej med säkerhet
bekant. Den äldsta urkund, som finnes i behåll
rörande klostret, är ett af konung Sverkers svärfar,
den mäktige jarlen Birger Brosa utfärdadt gåfvobref,
i hvilket han till »systrarna» i Riseberga skänker
åtskilliga jordagods och fisken, och bland hvilka
egendomar äfven namnes en villa juxta horebro,
hvilket förmodas skola vara Örebro. Vid den tid, då
detta gåfvobref utfärdades, torde klostret redan ett
par årtionden haft bestånd och dess anläggning sålunda
böra hänföras till senare hälften af 1100-talet.

Den äldsta förefintliga klosterhandling med åsätt
årtal är ett den 3 Juni 1212 dateradt gåfvobref af
konung Erik Knutsson, hvarigenom han till Riseberga
kloster skänker tolf åttingar i gården Sveabod på
Öland samt tillägger klostret rättighet att uppbära
och sig till godo använda alla konungens sakören för
de brott, som begingos inom klostrets område eller
på dess egor och gårdar. Besittningen i Sveabod
ökades ytterligare åtta år derefter af konung
Johan Sverkersson genom ett gåfvobref, utfärdadt
i Riseberga 1220, der konungen då var närvarande
med jarl, erkebiskop, biskopar och flere andre af
rikets stormän.

Dessa föredömen af kunglig frikostighet följdes snart
af många enskilda, som önskade sig en hvilostad i
klosterkyrkans helgedom eller själamessor efter döden,
och derför skänkte klostret egendomar, gårdar, jordar,
torp, qvarnar, penningar och lösören. Bland andra
förnäma gifvare finner man de olyckliga hertigarna
Erik och Valdemar, som 1307 till Riseberga kloster
utfärdade ett öppet gåfvobref på Ekeby gård, och som,
då de 1318 i Nyköpings fängelsetorn upprättade sitt
testamente, skänkte nunnorna i Riseberga 100 mark
penningar. År 1341 gifva lagmannen Ulf Gudmarsson och
hans hustru Birgitta Birgersdotter med deras dotter
Ingeborg till Riseberga en gård i Hvarf jemte ett
torp och en qvarn i Vartofta härad, med förbehåll
att deras dotter, så länge hon lefver, skall årligen
deraf uppbära 7 mark penningar. En af den heliga
Birgittas döttrar, Catharina, kallad den heliga fru
Karin, erhöll sin uppfostran i Riseberga kloster,
hvilket för öfrigt af fru Brita rekryterades med
nunnor från Vadstena.

Jemte den betydliga jordegendom, som tillhörde Riseberga 
på grund af testamenten och frivilliga gåfvor, egde 
detsamma, liksom alla andra stiftelser under
medeltiden, i jordbyten, köp och förpantningar
en ymnigt flödande förvärfskälla. Dertill kommo
de betydliga landgillen och arbeten, som erlades
och utgjordes af klostrets många fästebönder, samt
slutligen tionden af tvenne med klostret annekterade
socknar Edsberg och Hackvad. Den senare annexionen
gjordes år 1384 af biskop Thord i Strengnäs,
såsom det synes för att undsätta klostret i den
nödställda belägenhet, hvari det råkat genom en nyss
öfvergången plundring, sannolikt af konung Albrekts
tyska legoknektar. Klostersamhällena hade sålunda
icke alltid fredliga och lugna dagar. Nunnorna i
Gudhem måste på konung Magnus Smeks tid öfverflytta
till Kållandsö i anseende till brist på vedbrand och
besvär af alltför mycken gästning.

Cistercienserna voro synnerligt gynnade af den
påfliga kurian. Den äldsta påfliga urkund, som rörer
Riseberga, är ett af påfven Innocentius III år 1216
utgifvet skyddsbref,
hvaruti han tager klostret i den helige Petri och
den romerska kyrkans beskydd, samt tillförsäkrar
abbedissan och nunnorna full besittning af klostrets
tillhörigheter. Ett nytt skyddsbref af Gregorius IX,
år 1236, stadfäster klostret i dess besittningar. År
1248 utfärdade den genom mötet i Skeninge i vår
kyrkohistoria ryktbare påflige legaten kardinal
Wilhelm af Sabina, hvilken då befann sig i Riseberga,
ett bref för nunnorna derstädes å allt hvad dit hörde
eller framdeles förvärfvas kunde.

Klostrets äldsta indulgensbref af den verldsliga
makten inom landet är det förenämda brefvet af konung
Erik Knutsson, om besittningar i Sveabod och rätt till
konungens sakören från klostrets egendomar. Närmast i
ålder är konung Valdemars öppna bref af år 1257 för
klostret, på frihet från alla kungliga utskylder af
dess gods och gårdar. Senare ega vi en mängd dylika
skyddsbref af folkungakonungarna och regenterna
från unionstiden.

Af klostrets abbedissor äro några kända, men knappast
mer än till namnet. På 1300-talet förekommer Ragnfrid
såsom synnerligt verksam för klostrets bästa; vidare
Märta Ydsdotter, Helena Gisladotter och Margareta. På
1400-talet namnes Kunigunda ofta i urkunderna, och i
början af 1500-talet omtalas Christina Pedersdotter
såsom klostrets förestånderska.

Vi skulle kunna fylla en spalt med förteckningen på
alla de gods Riseberga egde när Gustaf I, på grund af
Vesterås recess, för sista gången öppnade klostrets
portar. Dess besittningar voro icke inskränkta till
de fem rättaredömena Boo, Lundby, Sörby, Attersta och
Alsnäs i Nerike; det egde äfven sådana i Södermanland,
Vermland, Vestergötland, Östergötland och på Öland.

All denna rikedom skingrades genom konung Gustafs
reduktion, då den dels tillföll kronan, dels återgick
till egarne. Nunnorna fingo tillstånd att bo qvar,
tills klostret 1546 afbrann, 
såsom det uppgifves, af åskeld. De herrliga
ruiner, som utgingo ur denna förödelse, lemnades i
fred till år 1650, då de gamla klostermurarna togos
i anspråk för en nödig befunnen tillbyggnad och
utvidgning af Edsbergs klosterkyrka. Sedan den tiden
hemtades derifrån material än till den ena än till
den andra byggnaden; vandalismens verk fullbordades på
1820-talet, då i sjelfva ruinen en kalkugn inrättades,
i hvilken de nedbrutna klostermurarna nedbrändes
till kalk.


 Riseberga klosterruin.
 (Teckning af C. S. Hallbeck.)

Förtjensten af att hafva ur grushögarna framdragit
ruinerna sådana de nu befinnas, och hvarigenom man
får en ganska klar och tydlig föreställning om kyrkan
och andra delar af det gamla klostret, tillhör en
herr Nils Gabriel Roth, hvilken på 30-talet innehade
Riseberga på arrende.

De sålunda i ljuset framkomna byggnadslemningarna
utvisa att kyrkan från vestra gafveln till början af
högkoret haft 90 fots höjd och 60 fots bredd. Om den
ansenliga höjd hon haft vittnar den på vår teckning
framställda, ännu 

Engelsmän på fiske i Gudbrandsdalen.
(Teckning af Knut Ekvall.)
qvarstående vestra gafvelmuren, hvilken i det närmaste
torde hafva samma höjd som kyrkan en gång hade. Denna
mur, med en höjd af nära 50 fot och en bredd af
jemt 60, har på midten haft ett fönster, hvars
höga och smala dagöppning på längden är afdelad
af en smal murad post och omgifvet af ett murband
i spetsbågsform. På ömse sidor om detta fönster
förstärkes muren, såväl på yttre som inre sidan,
af tvenne stödjepelare (contreforts), af hvilka de
på murens insida småningom vidgas för att öfvergå i
kyrkans hvalf, som varit uppburet af åtta fristående
pelare, fyra på hvardera sidan om midtelskeppet.

Hufvudingången till kyrkan är midt på södra väggen.

Högkoret, som, i förhållande till kyrkan, är skäligen
obetydligt -- bredden är nemligen 25 och djupet
endast 12 och en half fot -- har haft formen af en
half liksidig åttahörning, med runda halfpelare i
hvarje hörn. Trenne breda trappsteg ledde från kyrkan
upp till koret.

Då man utkom ur kyrkan genom hufvudporten, hade man
strax på höger hand en liten smal stentrappa, utför
hvilken man kom in i de gångar och korridorer, som
ledde till boningsrummen och klostercellerna. Till
tvenne sådana celler, den ena innanför den andra,
äro grundmurarna ännu bibehållna.

Till Riseberga kloster knyter sig hågkomsten af
skön Elisifs sorgliga kärlekshistoria. Dotter af
riksmarsken Erik Kettilsson Vase och hans husfru af
norska Gyllenrothska eller konung Harald Gylles ätt,
blef Elisif som barn af sin fader insatt i Riseberga
kloster. Uppvuxen till jungfru hade den vackra nunnan
ådragit sig en ung tysk riddares, Bernhard den
långes blickar, vid ett tillfälle då han jemte sin
höge gynnare konung Albrekt af Mecklenburg bivistade
en messa i Riseberga. Konungen, som sökte skaffa
sina tyska gunstlingar giften inom de
förnäma slägterna i Sverige, ofta med dessa senares
största missnöje, understödde riddarens frieri
hos nunnans mäktige fader, och då denne kort och
bestämdt afslog detsamma, var konungen sjelf riddaren
behjelplig att bortföra bruden, hvilket skedde vid
hennes utgående ur kyrkan. Denna händelse hade till
följd att Elisifs fader afföll från konung Albrekt
och, såsom anförare för drottning Margarethas här,
vid Falköping i grund nedgjorde Albrekts trupper
och tog både honom och hans son till fånga. Riddar
Bernhard flydde med sitt sköna byte öfver hafvet,
men drunknade sjelf under öfverfarten till Gotland,
der Elisif först upptogs af en fiskare och sedan af
biskop Nils i Linköping, som förde henne tillbaka
till Riseberga kloster, der hon afled några få dagar
efter återkomsten. Biskop Nils (död 1391) har besjungit
hennes äfventyr i en af de vackraste visor, som från
medeltiden öfvergått till våra dagar.

Skön Elisif har förvisso icke varit den enda
svenska romanhjeltinnan i nunnedok. Hvilka fängslande
skildringar ur klosterlifvet skulle icke de förfallna
och öfvervuxna cellmurarna både vid Riseberga och
på andra ställen inom vårt land ha att förtälja, om
de kunde tala! Hvilka rika ämnen för rörande qväden
skulle icke våra skalder kunna hemta ur de förvittrade
stenarna, om dessa förmådde yppa de ömma förtroenden,
som för århundraden tillbaka blifvit dem meddelade!

Hur qvald den sjuttonåra himlabrud!
Af älskarns kyssar i dess själ hvad minnen;
Dess tankar sträfvade med makt till Gud,
Men ack! till jorden sträfvade dess sinnen.

Hon täljer ut och täljer om igen
Sitt radband, suckande sitt Ave stammar,
Men under doket trånar ögat än,
Och samma hjerta under slöjan flammar.

--g.


England i Norge.

Den som vill studera de brusande vattnens romantik --
säger en tysk skildrare -- hafvets skiffergrå böljor,
de ljusblå klara sjöarna, i dag leende med sin
klara spegel, i morgon upprörda och vilda, de med
väldiga stormsteg mot hafvet hastande floderna, de
majestätiska vattenfallen, som i hundratal störta
utför bergen -- han bör genomvandra Skandinavien
från söder till norr, från öster till vester, och i
sanning! han skall då förstå, hvarför den nordiska
sagan är så rik på gestalter, som dansa i det
daggbestänkta gräset vid källans rand, som bada sig
i floderna och som, än vänliga, milda och tjusande,
än hotande, förrädiska och olycksbringande, dyka
upp ur sjöarnas djup. Nordbons poesi knyter sig med
förkärlek till vattnet; utan detta förefaller honom
hvarje landskap dystert och öde.

Ur denna vattnets poesi låter äfven förklara sig en
stor del af den dragningskraft, som Norge utöfvar
på den resande allmänheten, enkannerligen den
engelska. De flitiga besök, som Albions söner och
döttrar aflägga i Norge, hafva väl till stor del sin
orsak i landets närhet; men till en öfvervägande
del ligger dock anledningen dertill i Norges
naturbeskaffenhet. Engelsmannen är såsom turist
en helt annan menniska än andra europeer. Reser
han ensam, så tråkar han ut sig sjelf och andra;
men uppträder han flockvis, så tinar han snart upp;
af sju eller åtta personer tala då åtminstone tre
på samma gång, under det flertalet af sällskapet
fnissar och skrattar. Att genomvandra sköna landskap,
att skynda från utsigt till utsigt, att fråssa i
åskådandet af en herrlig natur är icke engelsmannens
resesätt. Han försmår icke vackra trakter; men det
groteska skattar han högre än det täcka, och lyckas
han påträffa det förra, så lägger han sig för ankar
och njuter af landets behag på sitt egna vis, i det
han inrättar sig ett litet »stilleben». Men äfven
det groteska förlorar för honom sitt behag, om han
icke finner sin räkning dervid jemväl på annat sätt.

Engelsmannen besitter nemligen i hög grad passionen
för fiske och innehar tillräckligt mycken flegma
för att i timtal kunna sitta med ögonen fästa
på sitt flöte. Norge är mer än något annat land
egnadt att tillfredsställa denna passion, ty det har
utomordentligt goda fiskvatten, hvari företrädesvis
fångas foreller. I det söndenfjeldske Norge t. ex. i
Sireaa finnas sådana i stor mängd. Imsaa och andra
vatten, floder såväl som sjöar norr om Hedemarken,
hafva stor rikedom; den som från Röraas begifver
sig norrut genom Stuedalen, finner rikt byte. Norr
om Dovrefjeld och synnerligast i trakten af Aune
lemnar forellfisket en god vinst. Dock, hvarföre nämna
orter? Hvarje liten fjällsjö hvimlar af foreller och
i hvarje bäck eller flod ser man de vackra fiskarna
tumla och leka. På Dovres högsta station, i Hjerkin,
som ligger mer än tre tusen fot högt, såg författaren
ute i köket ett fotshögt berg af rensade foreller,
som skulle framsättas till middagsmåltid åt de talrika
jägare och botanister, som här hafva sitt ståndqvarter
och från Hjerkin genomströfva hela fjelltrakten
kring Dovre. I Skäggestad i Gudbrandsdalen, der han
några dagar senare spisade middag i temligen talrikt
sällskap, serverade man gästerna de präktigaste
foreller och sammalunda på flere andra ställen.

Det bör icke förundra oss att Norge, forellfiskrarnes
Eldorado, öfversvämmas af metande engelsmän. Man
finner dem vid de små sjöarna, i högtrakterna, vid
foten af vattenfall, men helst i sådana trakter, der
de kunna uppehålla sig, utan att behöfva uteslutande
existera på »oarm oand» och »tea», hvilket senare
han för med sig hvart han kommer. Derför träffas de
i hvarje norsk stad, derifrån de kunna göra sina
utflygter till fisklägena. Bland Norges dalar är
Gudbrandsdalen en af deras käraste vistelseorter, och
då företrädesvis den öfre dalen liksom den ojemförligt
sköna dalen vid Otta-elf. Gudbrandsdalen är tjugoen
mil lång och genomflytes af Lougen. För den som från
Fogstuen stiger nedåt dalen, erbjuder 
densamma i början blott föga utomordentligt. Men
på andra sidan om byn Dovre träda fjällen allt
tätare tillsamman, och genom klippdalarna, öfver
klippor och stenar tränger sig floden skummande och
brusande fram. Sällsamma klippformationer och väldiga
vattenfall förläna dalen ett egendomligt behag. Bortom
klyftan vid Laurgaard vidgar sig dalen åter. Fjällen,
som resa sig åt båda sidor, hafva i medeltal blott en
höjd af ett till två tusen fot; de som blicka fram
bortom desamma hafva dock en betydligare resning af
fyra till fem tusen fot.

Utom dalens sällsynta skönhet är det, såsom sagdt,
i synnerhet vurmen för att meta, som drager Albions
barn i sådan mängd till Gudbrandsdalen. Sällan pläga
de dock ensamma begifva sig på detta slags »sport»; i
allmänhet är det ett helt sällskap tillsammans, gamla
och unga, herrar och damer. Genom sin besynnerliga 
drägt, särdeles sina för fiske passande fotbeklädnader
och öfriga utrustning, göra de sig bemärkta redan på
hufvudstadens gator. Hafva de funnit passande plats
för sin verksamhet och står eljest intet hinder i
vägen för deras ifver, så gripa de sig ofördröjligen
an med metspön och krokar samt fortsätta med en
uthållighet, som är beundransvärd. Härvid måste
det alltid gå litet halsbrytande till väga, det
är engelskt. På någon vinst af sitt fiske pläga
de vanligen icke räkna. Hvad de lyckats fånga plär
vanligen skänkas bort -- och villiga afnämare saknas icke.

Genom sin frikostighet söka de fiskande britterna
öfverhufvud gerna att gifva sig utseende af nobless;
men i de stora städernas hoteller är man icke alltid
öfvertygad om deras lordskap, emedan de undvika
större utgifter och regelbundet pläga saknas vid
table d'hôten. Uppe i fjällbygderna deremot -- liksom
i Alperna, i det sachsiska Schweiz, i alla
af turister mångbesökta trakter -- förderfva de
befolkningen genom sitt hänsynslösa slöseri med
kopparslantar och silfver. I Gudbrandsdalen hafva de
på sådant sätt uppammat en hel tiggareklass, som med
den oförsyntaste djerfhet antastar den resande. Det
är icke nöden, som framlockar skaror af tiggare
till hvarje resandes vagn, det är det yrkesmessiga
tiggeriet; och det är de tvifvelaktiga lorderna från
dimmornas land, som frammanat denna kräfta midt i
Norges friska fjällbygd, liksom de gjort i alla andra
naturländer, dem de lyckliggjort med sitt té och sina
hvita handdukar.

I de sträckor af Gudbrandsdalen, som mest besväras af
tiggare, finner man här och der kungörelser uppsatta,
undertecknade af de båda presterna i Vaage, i hvilka
dessa bedja de resande att icke gifva tiggarne
någonting utan lägga allmosorna i bössor, som finnas
uppsatta vid åtskilliga ställen af vägen. Anslagen
äro affattade på norska och engelska språken. Man kan
antaga att den norska texten är öfverflödig. Den
engelska skulle vara fullkomligt tillräcklig,
om den öfverhufvud gagnade till något; men detta
måste betviflas. Det borde vara storthingets sak,
att kraftigt gripa in för att afskaffa tiggeriofoget
i Gudbrandsdalen.

Midt i den sköna dalen står ett stort fängelse. Det
innehåller skörden af hvad som såtts icke långt
derifrån. Säger oss den förhatliga anblicken af
tiggande trashankar vid vägen genom Gudbrandsdalen,
att det skulle vara önskvärdt att åtgärder vidtoges
deremot, så förkunnar den jernförgallrade byggnaden
i tydliga ord: Det är en moralisk pligt för Norge
att med eld och svärd utrota det farliga ogräs, som
turisterna föra in på Norges kyska område, bland dess
fjäll och dalar.



Den hemkomne verldsomseglaren.

Det var i slutet af Juli månad år 1853. Fregatten Eugenie hade återkommit från 
sin verldsomsegling och låg på redden vid Carlskrona. Hela staden var i rörelse 
och en hvar gjorde ett besök vid nya Kungsbron, för att helsa det ärekrönta 
fartyget välkommet. Det var en allmän fröjd, en verklig högtidlighet och namnet 
Virgin uttalades med en viss nationalstolthet. Men icke blott den ädle chefens 
namn upprepades ofta, utan äfven många andra namn, tillhöriga dem, som åtföljt 
expeditionen. »En verldsomseglare,» hette det, när någon från fartyget, vare 
sig af befäl eller besättning, visade sig. Det var en benämning, som gafs den 
lägste såväl som den högste. Få hafva blifvit vid sin återkomst till 
fäderneslandet så hedrade som dessa verldsomseglare. 

Innan fregatten lade in på varfvet för att aftacklas, gaf chefen en bal å densamma. Det var en stilla och klar afton. Fjärden låg som en spegel, i hvilken den täcka Eugenie, lik en fager mö, som satt många hjertan i brand, 
med en viss air af sjelfbehag  såg sin bild bestrålad af himlens diamanter, 
de tindrande stjernorna. Äfven månen, som också nyss återkommit från sin resa kring jorden, kastade en vänlig blick på sin medtäflarinna, med hvilken han flere gånger sammanträffat i främmande länder, alltid medförande någon helsning 
till henne från hemlandet. 

Musikens toner ljödo från fartyget likt Neckens toner i hafvet. Ingen anade att 
det var introduktionen till en sorgmarsch, som spelades af fregattens egen musikkår. På däcket stod en yngling och blickade i aftonens frid öfver vågen till en liten boning, som låg ej långt från stranden. Der bodde hans föräldrar, 
der var han född, och der -- skulle han äfven dö. Var det blott derföre han kommit hem? Kunde han icke hafva erhållit ett hvilorum i den stora graf, öfver 
hvilken han gjort sin färd? Han var en yngling, af naturen utrustad med goda anlag, älsklig såsom en Johannes, hvilket ock var hans namn. Nu stod han försänkt i djupa tankar. En annan yngling, med hvilken han under resan knutit en trofast vänskap, hade äfven uppkommit på däck och satt vid hans sida. Båda hade ofta samtalat med hvarandra om hemmet, såväl det jordiska som det himmelska. 

»Nu äro vi ändtligen hemma,» tog den sistkomne ynglingen till ordet. 

»Icke i det rätta hemmet ännu,» svarade den andre dystert. 

»Skola vi rådfråga bibeln i afton om våra öden, såsom vi gjorde den första aftonen vi voro ombord?» 

»Jag har ofta tänkt, huruvida det är rätt att vilja intränga i Guds skickelser.» 

»Men det var ju ett sådant lyckligt språk vi fingo upp den gången; kommer du ihåg det?» 

»Ja det var 1 Mos. 24 kap. 56 v.: Förhåller mig icke, förty Herren hafver gjort 
min väg lyckosam.» 

»Jag går efter bibeln, så skola vi slå upp den i månskenet; ty så brukade alltid far min göra, när han gick till sjös eller kom hem.» 

Utan att afbida den andres svar lopp ynglingen bort och kom efter en stund åter 
med den heliga boken. 

»Se der,» sade han, räckande boken åt kamraten, »slå nu du upp, så skall jag utpeka språket.» 

»Hvad du är barnslig,» svarade den andre, i det han likväl mottog boken och öppnade henne. 

»Der, läs der, som jag nu pekar.» 

Den andre läste: »Ett stort rop vardt uti Egypten, ty der var intet hus, der icke en döder inne låg.» 2 Mos. 12 kap. 30 v. 

De båda ynglingarna sågo på hvarandra, utan att yttra ett ord. Efter en stund tog den förstnämda ynglingen till ordet.

»Låtom oss gå ned och göra vår aftonbön tillsammans för sista gången.» 

De båda ynglingarna begåfvo sig ned i sitt logement. Der föllo de på knä och gjorde sin aftonbön, hvarefter de omfamnade hvarandra och med tårar i ögonen tackade hvarandra för de glada stunder de haft tillsammans under den långa färden. 
»Jag vill tala om en dröm för dig, som jag hade i natt,» sade ynglingen, som utgör föremålet för vår berättelse. »Jag drömde, att jag befann mig på en af de vackra öar vi besökt. Allt var der så grönt och friskt, så herrligt och så skönt. Jag satt under ett lummigt träd och en fågel sjöng öfver mitt hufvud med de herrligaste toner. Jag kände mig så lycklig, ehuru det förekom mig som om fregatten seglat ifrån mig och lemnat mig ensam qvar på den obebodda ön. Då stod framför mig min moder liksom förklarad. Hon sade till mig: ’Vi äro i en ny verld, och här skola vi förblifva i tusen år.’ Derefter öppnade hon sin famn och jag föll till hennes bröst.» 

»Vet du,» tillade han, »jag tror icke min tid blir lång; bibelspråket har nog något att betyda.» 

Efter balens slut erhöllo de båda ynglingarna tillåtelse att gå i land och förblifva hemma till andra dagen. 

De skildes åt och återsågo hvarandra aldrig mer. Om morgonen den andra dagen var den unge verldsomseglaren icke mera till. Han hade hastigt insjuknat på natten och aflidit i sin moders armar. Han var också den förste som föll ett offer för den härjande koleran, hvilken få dagar derefter utbröt i Carlskrona med sådan häftighet, att det var knappast något hus, der icke en döder inne låg. Den 6 Augusti begrofs den hemkomne verldsomseglaren. Han följdes till sin »obebodda ö» af förmän och kamrater. Fregattens musikkår gick före processionen och spelade en sorgmarsch. Vid grafven yttrade den prestman, som invigde ynglingens stoft till hvilan, följande ord, hvilka den aflidnes kamrater gömde i sitt minne: 

	"Hvar är vårt hem, vårt enda hem i verlden? 
	Der våra ben en gång få hvila ut. 
	Det hemmet efter verldsomseglingsfärden, 
	Du funnit nu i fädrens jord till slut. 

	Sof nu i frid. I glömskans frid väl gömmes 
	Ditt obemärkta namn, men ej så fort 
	Den snabba verldsomseglingsfärden glömmes, 
	Som heder åt det svenska namnet gjort." 

	Oskar.


Vaktelboet.

Saga af W. 


Den olycklige fågelfängaren. 

Det var en gång en klåfingrig gosse, -- som många ä’
vällan det, -- som hade en särdeles åtrå att plundra
fågelbon. En gång var han med sin mor till torgs
och hörde der huru man sålde vaktlar, som sjöngo
bättre och ihärdigare än andra af sitt slägte,
hvilket kom sig deraf, att man beröfvat dem synen,
så att de ingenting hade att glädja sig åt i lifvet,
utan sutto i ett evigt mörker, och huru än de vredo
och vände sina små hufvuden och spanade omkring sig,
så fingo de ändå aldrig mera se himmel och jord eller
leka på de gungande grenarna och den lena gräsmattan,
eller taga sig solbad, som de voro vana om sommaren;
ty de sågo aldrig solen, träden och gräset och
dessutom voro de ju fångna. De hade sålunda blott
sången till tröst; den kunde ingen rycka ur deras
bröst och derför sjöngo dessa små blinda fåglar i
sitt mörker innerligare och flitigare än andra och
betaltes också mera, och detta var just beräkningen
hos säljarne, som väl hade en sten i hjertgropen då de
så kunde ockra på små värnlösa väsen, som de stympat
och som aldrig gjort dem något emot. Kanske ljusnade
det inom de små fåglarna då de sålunda spunno in sig
i tonernas gyllene trådar, eller vaggade de derigenom
saknaden till sömns en stund, nog af, de sjöngo:

	"Hur glad jag en gång slog
	Min drill i lund och skog;
	Men snart min fröjd var slut,
	Man mig till fånga tog.
	Och mina ögon stack man ut.
	Jag nu blott mörker ser
	Och sjunger aldrig mer;
	Jag klagar blott och suckar så:
	O, att jag skyla finge
	Inunder tröttad vinge
	De brustna ögon små
	Och somna så!"

Det är en riktig skam att tala om det, men den lille
klåfingrigre spekulerade under hemvägen på ingenting
annat än att fånga en vaktel och göra den till
en sådan der liten ögonlös sångare. Han vandrade
derför från nu omkring i skogen för att söka upp
ett vaktelbo; men som han var föga bevandrad i
naturhistorien, så var han icke rätt säker på
sin sak, helst han icke alls visste huru ett sådant
litet bo såg ut. Emellertid blef han en vacker dag
varse ett fågelbo i ett träd; han krånglade sig med
mycken möda dit upp, grep tag i boet och kraflade
så ned igen.

»Nu har jag dig!» ropade han och lagade sig med samma
på hemhållet; men han hade gjort upp räkningen utan
värdinnan, han hade nemligen råkat på ett skatbo,
och skatmor kom nu och grep honom på bar gerning och
fordrade igen sin egendom.

»Nu har jag dig!» skrek hon (ty skator säga alltid
efter och härma folk), och det blef ett sådant väsen
i skogen, att man icke hört maken sedan det stora
djurkriget mellan Tummeliten och björnen. Skatan
flaxade omkring gossens hufvud, nafsade honom i
öronen, högg med näbben efter hans ögon och skrek
så förfärligt, att han väl inte kunde tro annat än
att han skulle bli både döf och blind. 

»Der har du
dina gamla ungar!» skrek han slutligen med gråten i
halsen och släppte boet till marken.

»Der har du din gamla örsnibb!» skrek skatan tillbaka
och spottade efter honom, »tvy, tvy, hustjuf, hustjuf!»

Men pojkstackarn sprang af alla krafter öfver stenar
och tufvor, berg och backar, och hemtade icke andan
förr än han med blödande öron, tårfulla ögon och
sönderrifna byxor ändtligen hann hemmet och tordes
väl sedan aldrig mera plundra fågelbon, ville det
måhända icke heller, sedan han blifvit äldre och
fått litet mera förstånd och kommit till kunskap om,
att dylika bedrifter egentligen äro otillåtliga och
grymma och att: 

	"Fische fangen und Vögel stellen 
	Verdarb schon manchen jungen Gesellen." 

	det är: 

	Fiskar fånga och foglar förgöra 
	Kan gossars hjerta förstöra. 

	eller: 

	Pojkar, som små giller laga, 
	Fiska, fånga, skjuta, jaga 
	Och för ro skull taga djur afdaga, 
	Ska ha lite mat och mycken aga. 
Hammers museum.

IV.


Pokal från Hammers museum.

När vi betrakta den afbildning, som här ligger
framför oss, när vi se denna nära alnshöga praktpokal,
der från en smidig stam en hel liten verld af mytens
figurer skjuter upp bland blomster- och frukthängen,
allt mästerligt ordnadt och förträffligt utarbetadt
i de allra minsta enskildheter -- när vi se detta
rika och lysande arbete från renässansens dagar,
då glömma vi alldeles bort det dyrbara materialet,
de nära 2,000 ort silfver, som här tagit form; och
vi öfverlemna oss endast åt det behag dess åskådande
skänker. I verk sådana som detta har konstindustrien
nått sin högsta blomning; ja, hon har här på den
naturliga vägen, genom en allt högre och högre grad
af fullkomning, blifvit verklig konst. Ty hvilken
skilnad i konst skulle väl finnas mellan att dana
och i hvarje småsak utföra ett dylikt arbete och att
sammansätta ett skulpturverk eller en tafla? Vi tro
att svaret skall blifva temligen svårt att gifva,
åtminstone att åtskilnaden måste sökas på ett annat
område än den rena teknikens. Och när vi stå framför
ett så herrligt praktverk som denna ädla pokal, då
ana vi också huru många svårigheter öfvervunnits,
huru många odlingsgrader både menskligheten och
den enskilde måst genomlöpa, innan han kunnat
skänka samtid och efterverld ett minnesmärke af
den ståtliga art som detta. Vi fatta, hvilken stor
uppgift konstslöjden har, och vi kunna sluta till
hvilken hög grad af utbildning fordras för att uppnå
hennes tinnar. 

Och på denna höjd befinner sig af ålder
konsten att bearbeta de ädla metallerna, att fatta de
dyrbaraste stenarterna. Sjelfva ämnenas höga värde
har helt naturligt ledt till deras omsorgsfulla
formande och framställande. Derför förlorar sig
också guldsmedsyrkets historia i urtidens natt,
och derför eger det en högre, mer utbildad teknik än
någon annan af de många slöjder, hvilka stå i beröring
med konsten. Såsom en följd häraf har inträffat att
guldsmederna oaflåtligt fört den högre industrien
framåt, och att äfven den egentliga konsten af
eller genom dem erhållit vigtiga väckelser till ny
utveckling. Vi behöfva blott erinra om nielleringen
(utfyllandet af tomma rum å en metallyta med mörk
massa), hvilket förfarande, sjelf urminnes, ledt
å ena sidan till emaljeringen, å den andra till
koppargravyren och dymedelst öppnat nya, storartade
utsigter för konsten. Renässansen, detta tidehvarf,
då konsten och konstindustrien
uppblomstrade jemsides och derför rikt och sundt,
visar beständiga exempel af guldsmeder, som
tillika utöfvade måleri, skulptur, gravyr eller
andra konstgrenar. Och äfven efter denna tid har
sällan felats utöfvare af detta yrke, hvilka på
ett eller annat sätt varit verksamma i konstens
tjenst. Det är således visst ingen gåta, hvarför
just en guldsmed i vårt land fallit på den tanken
att genom en storartadt anlagd samling af konstens
och konstslöjdens alster bidraga till höjandet af
den allmänna yrkesskickligheten och smaken hos både
tillverkare och afnämare. Vi anteckna detta faktum,
och vi tro oss dermed hafva förklarat det Hammerska
museets uppkomstgrund. Att det sedan vuxit till ett
så högst betydligt omfång och värde, det åter beror
på andra, rent personliga omständigheter, hvilka det
ej tillkommer oss att här granska.

Det är naturligt, att afdelningen för ädla metaller
och ädelstensarbeten skall vara af ett alldeles
särskildt intresse i Hammers museum. Ty dels har
egaren vid dennas bildande kunnat förfoga öfver
ett rikare materiel än någon annan enskild person,
i det tusentals stycken af alla slag gått genom hans
händer eller legat honom för ögonen; dels har han
sjelf varit alldeles speciel kännare af facket och
således i alla afseenden kunnat träffa det bästa
urval bland massan af föremål. En vandring genom
de rum, der dessa skatter inneslutas, är också
lika lärorik som bländande. Öfverallt mötes ögat
af präktiga former och lysande smiden, blixtrande
stenar och glänsande metallytor, som i tusen skilda
återspeglingar återgifva det rikt inströmmande
ljuset. Uppstäldt med vederbörligt utrymme och mindre
hopadt än nu måste vara fallet, skulle allt detta
göra en mångdubbelt kraftigare verkan, se ännu långt
rikare ut. Låt oss emellertid försöka att kasta en
hastig blick på det förnämsta af hvad samlingen i
denna väg har att erbjuda.

De äldsta tiderna representeras af smycken från
jernåldern och medeltiden, hvilkas former nu äro så
allmänt kända, sedan vi erhållit flere arkeologiska
planschverk öfver vår odling särdeles under den
förhistoriska tiden. Flere armringar, fingerringar
i spiral, »bågfibulor», m. m. utmärka sig genom
förträffligt arbete och smakfulla mönster. Äfven i
afseende på jordfynd af detta slag torde det nu vara
ådagalagdt, att många härleda sig från verkstäder i
vårt eget land. Såsom guldsmedsarbeten
kunna ock betecknas flere minnen af den katolska
kulten, särskildt i Sverige, hvilka här förvaras. Ej
alltid äro de af guld eller silfver, men sjelfva
tekniken gör dem fullt jemförliga med sådana
i dessa metaller. Största uppmärksamhet ådrager
sig ett garnityr, om vi så få uttrycka oss. af ett
fyrkantigt relikskrin med takformigt lock, utfördt
i förgylld koppar med graverade figurer och inlagdt
med olikfärgade emaljer; vidare ett litet krucifix af
liknande arbete samt en oblatask, allt förmodligen af
Limoges-arbete från trettonde eller fjortonde seklet.

Renässansen tillhöra företrädesvis många af de
praktfulla bägare och pokaler som här finnas. Den nu
afbildade är måhända det i konstnärligt afseende mest
fulländade profvet af detta slags arbete. Pokalen är
tydligen en skådepjes, föga afsedd för begagnande,
då redan dess tyngd gör den dertill mindre
lämplig. Arbetet bär i sina enskildheter prägeln af
sextonde århundradets slut; tyvärr finnes intet märke,
som afgörande besvarar frågan om dess härstamning; men
sannolikt härrör det från Sydtyskland eller sydtysk
mästare, som inflyttat till Sverige, der det är inköpt
af nuvarande egaren. I illustrationen till vår första
uppsats meddelades afbildningar af några skråens
tillhörigheter, af hvilka flere äro utmärkt arbete
från renässansens dagar. Särskildt är detta fallet med
den stora pokal, som fordom tillhört skomakareembetet,
och som utmärker sig genom sitt förträffliga drifna
arbete. En annan specialitet från sagda tidehvarf
äro bordskuverten, i synnerhet gafflar och skedar,
af hvilka samlingen innesluter ett rikt och vackert
urval. Vi känna ej, om till något af dessa många
verk knyter sig ett eller annat af de berömdare
mästarenamnen under renässansen, om vi här finna
minnen af en Aldegrevers, en Wenzel Jamnitzers, en
Theodor De Brys eller andras konstfärdighet. Möjligt
att så är, då kunskapen om guldsmedernas signaturer
och märkena för tillverkningsställena ännu befinner
sig på en ganska låg punkt. I alla händelser torde
mycket i det afseendet ännu återstå att uppdaga, vid
en fullt vetenskaplig granskning af den Hammerska
samlingens rika förråd. Af det sextonde seklets
ännu mest berömda guldsmedsnamn, Benvenuto Cellini,
finnes här blott en kopia efter en förträffligt
arbetad sköld, hvilken tillhör vapensamlingen.

Allt talrikare blifva profven af alla slag, ju mer
vi nalkas slutet af sjuttonde seklet. Der finnas
dryckeskärl i stora och små mått, bordsserviser,
tallrikar och fat, toilettpjeser m. m. i rikaste
urval. Bland praktstycken från rococons tidehvarf
märkas t. ex. en stor bägare med lock, present
till erkebiskop Henrik Benzelius för hans
likpredikan öfver kung Fredrik, ett särdeles
rikt och smakfullt arbete, ifrån den på sin tid
berömde Gustaf Stafhells verkstad; vidare kaffe-
och tékannor, sockerfat och gräddskålar, remmare med
Carl XII:s nödmynt o. s. v. Snusdosorna, svampdosorna,
luktflaskorna, klockhakarna och syetuien skänka oss
lifliga bilder från våra förfäders lyx i småting: ja,
sjelfva böckerna äro i lyckligaste fall öfverspunna
med ett nät af rikaste silfverfiligran, som gör
dem ännu prydligare än det vackraste band skulle
förmå. Det faller af sig sjelf att såväl skråens
tillhörigheter som de till kulten hörande föremålen
äfven hysa många intressanta prof från de tidehvarf
vi nu flygtigt vidrört. Äfven nyare tider hafva
ej blifvit lottlösa, ehuru af lätt förklarliga
skäl arbeten från dem äro temligen sällsynta. En
vacker, i all sin enkelhet särdeles prydlig pjes
är sålunda en stor dryckeskanna, som gafs åt biskop
Wallqvist vid Gustaf III:s begrafning, och hvilken
förfärdigats hos Zethelius i Stockholm. Smycken,
som tillhört kejsarinnan Josephine af Frankrike,
drottning Desideria och andra, vittna jemväl om
senare tiders konstskicklighet. En mängd gulddosor,
presenter från kungliga personer, eller minnen af
historiska sådana, tillhöra också vår tids lyx, som
dock öfverhufvud mindre älskar de ädla metallerna än
förgångna tidehvarf. Galvanoplastiken har särskildt
högst förderfligt inverkat på konstsmaken och
konstskickligheten inom guldsmedsyrket; låt oss
hoppas att vi i det fallet blott befinna oss i en
öfvergångsställning, och att framtiden bär nya mödor,
nya framgångar i sitt sköte.

*

Vårt bidrag till en närmare kännedom om det
Hammerska museet är härmed afslutadt. Så ringa det
är, har läsaren dock deraf kunnat få en aning om
dessa samlingars ofantliga värde för Sverige, för
svenska odlingens, konstens och konsthandtverkets
kännedom. Vi ha dermed äfven velat uttala ett gif
akt till svenska folket, att ej låta allt detta gå
förloradt för landet. Den enskildes stämma är och
förblir vanmäktig, när tidsomständigheterna synas
lägga hinder i vägen för framgången af hvad han tänkt
sig som en vigtig kulturangelägenhet; men detta må
ej inverka på hans handlingssätt eller qväfva hans
hopp på en framtid, som skall se klarare i mycket än
den tid som nu är.

-rn.



En utflygt från Hamburg till Helgoland.

Teckning af Sylvia.

(Forts. och slut fr. föreg. häfte, sid. 267.)

Margaretha står i dörren och välkomnar oss med ett
leende. Vi slå oss ned vid det dukade bordet, på
hvars midt ett stort fat kokt fisk med öfverslagen
sås inbjudande ryker bredvid ett fat gullgula potatis.

»Detta är allt hvad huset förmår,» säger vår värd,
som tar plats vid öfversta bordsändan.

Margaretha sätter kring tallrikar och uppfyller på en
gång en värdinnas och en tjenarinnas pligter. Då och
då fara hennes blickar bort öfver hafvet, som allt
mörkare och mörkare vältrar sig fram i höga vågor,
medan stormen hejdlöst piskar upp hvirfvelvindar af
sand emot fönsterrutan. Flickans välvilliga leende
förbytes emellanåt till ett oroligt uttryck, hvilket
dock lika hastigt flyktar som det kommer.

»Skall jag hålla maten varm för Lorentz?» frågar hon
då vi resa oss upp ifrån bordet.

»Har han inte kommit hem än?» Och lotsens ögon hvila
med ett visst forskande uttryck på vattenytan.

Flickan skakar sitt hufvud. »Det synes ett par båtar
der ute, men intet segel är vändt hitåt,» svarar hon.

»Nå, gossen kommer väl snart,» säger lotsen, i
det han går några slag fram och tillbaka öfver de
knarrande golftiljorna, »hvarom icke, så stannar han
ej för sitt nöjes skull
ute i natt.» Den gamle tar hastigt sin mössa och går
ut. Margaretha har tagit plats på förstugutrappan,
och der slå vi oss ned bredvid henne.

Vinden kommer farande i hårda stötar och vågskum
stänker kring oss som ett lätt duggregn.

»Mången fiskare,» säger Margaretha, »har blifvit
borta i sådant väder. Jag vet rent inte huru, men
jag känner mig så beklämd i qväll.»

»Brukar då inte lotsens son vara på fiske?»

»Jo, madame, Lorentz har väl öfver hundra gånger
varit ute i lika svårt väder som nu.»

»Nå, slå då bort alla mörka farhågor ...»

»De komma ibland så öfver en ... och jag skulle inte
vara det ringaste ängslig, men i dag när han for, så
...» Flickan tystnar och vänder sitt ansigte hastigt
åt sidan, så att blott det mörka nackhåret är synligt.

»Nå, i dag så? ...»

»Ja, man kan ju prata mycket som man inte tänker
... men innan han for sa' han att han intet hade att
lefva för och att det bästa, som kunde hända honom,
vore att snart och lustigt få gå bort.»

»Och hvarför är han så ledsen vid lifvet?»
»Ack, det är bara dumheter, madame.» Flickan rodnar
och skrattar, medan stora tårar glänsa i hennes
ögon. »Ser ni, far hans vill att han ska' gifta sig
med lotsen Stockmans Elisabeth; men Lorentz vill
inte ...»

»Och hvad vill Lorentz då?»

»Han vill ... åh nej!» Nu föll ett helt störtregn
tårar ned för flickans solbrända kinder.

»Han vill gifta sig med er, Margaretha; och ni
vill? ...»

»Hvad tjenar det väl till, om jag höll än aldrig
så mycket af honom?» svarar Margaretha och far med
afvigsidan af handen öfver sina ögon. »Stockmans
Elisabeth är rik, hon och Lorentz skola bli ett
passande par, menar hans far ... hon har så mycket
penningar, att Lorentz kan köpa sig en skuta och mera
dertill ... hans framtid blir tryggad...»

»Är hon vacker, denna Elisabeth?»

Ett klingande skratt rullar vid denna fråga öfver
flickans fina purpurläppar. »Hon är koögd ... hon
tittar så lustigt!» svarar Margaretha en smula
förlägen att ej hafva tillbakahållit sitt löje öfver
en rival. »Till hösten skola de gifta sig,» tillägger
hon efter en paus och blickar rakt ned framför sig.

Huru det nu burit till, så hade hon, dock kanske icke
utan en viss motsträfvighet och skygghet, berättat
orsaken till sin hemliga oro, sitt hjertas historia
-- dessa historier, som äro sig temligen lika hvar
de nu än må tilldraga sig och som här ute på den
ensliga klippan midt i Nordsjön hade röjt sig med en
tillbakahållen häftighet, liksom vindkastet, hvilket
nu flög öfver vågen.

»Men om Lorentz talar med sin far och säger honom
sina tankar ...»

»Det har han gjort, madame, men det nyttar intet
till ...»

»Nyttar intet till? ... men han är väl myndig,
och då, i hvilket fall som helst ...»

»Hvad tänker ni på, madame?" Margaretha gör stora Ögon
och tillägger med en viss förskräckelse: »Hvilket barn
vill väl handla mot en fars önskan? ... åtminstone
inte hos oss... Åh nej, när Lorentz väl blir gift,
kommer han väl att glömma mig ... kanske redan efter
år och dag skall jag vara för honom som om jag aldrig
funnits till.»

Den unga flickan har sammanknäppt sina händer, hennes
ögon äro nedslagna, det är som om ett moln fore öfver
hennes ansigte.

»Kanske ni har lust, madame, att innan det alldeles
mörknar göra ett slag upp till höglandet, så skall
jag följa er?» Margaretha gör denna fråga måhända
för att sjelf komma ditupp, derifrån hon skall kunna
kasta en ännu vidsträcktare blick öfver hafvet än
som härifrån var möjligt.

Sången på trappan har tystnat. De unga helgoländskorna
vandra i långa rader genom »potatisallén» och
Margaretha förtäljer att de nu »keiern», det vill säga
promenera samt att de vid sådana tillfällen aldrig
vika ur vägen för någon man, hvem den än vara må,
och att om en främling närgånget skulle nalkas dessa
flickor, ett litet rop af dem sammankallar som ett
blixtslag alla de unga fiskrarne till deras hjelp.

»Och då går det hett till, madame,» slutar hon, »den
som förnärmat oss, får minsann veta hvar David köpte
ölet. Ett knäckt refben, en nedplattad näsa eller ett
utslaget öga blir då ofta en följd.» Margaretha visar
vid dessa ord sina vackra tänder, det synes förefalla
henne helt naturligt att den olycklige fredsstöraren
icke kan få plikta med något mindre.

Nu flyga hennes blickar spanande öfver hafvet, der
några segel synas, men troligtvis icke det hon väntat,
ty hon säger: »Mörkret faller på och blåsten är
riktigt genomträngande, det är också sent, fyrtornet
är redan tändt ... ni är säkert trött ... säg bara
till när ni vill vända hemåt.»

Härefter dröjer det icke länge innan vi åter äro i
det lilla blåtapetserade rummet. Margaretha går in
och ut, hon skörtar upp sin klädning och börjar stöka
i köket, hon gnolar en sång, men tystnar plötsligt,
hon berättar en lustig historia, men skrattar icke,
slutligen säger hon godnatt och genom den tunna
dörren höres hennes halfhöga röst då hon läser sina
aftonböner. Intet ljus glimmar mera från lotsens
boning, allt är mörker och tystnad ... vågsvallet
mot stranden låter som en vaggsång; det jemna bruset,
huru det söfver ...

En plötslig vindstöt skakar huset, det låter nästan
som taket har blåst af ... hvad nu? ... Det är åter
full dager och vägguret visar på sex.

Intet skrammel från köket -- sofva då alla
menniskor här ännu? Nej, nere vid stranden står
Margaretha. Hennes röda kjortel fladdrar för vinden
och hennes ena hand hvilar utsträckt på den gamle
lotsens arm.

Vinden har vändt sig, den ligger rakt på stranden,
mot hvilken några spillror af en båt nu kastas
upp. Lotsen frånrycker i detsamma sjöarna deras
byte. Se der gungar en liten träask! Margarethas
ögon stirra oafbrutet på den. Nu föres den fram till
hennes fötter, hon lutar sig ned och fattar lådan,
det stänker vatten från hennes händer ... de skälfva
och hennes blickar äro som fastnaglade vid ett på
locket inprentadt namn. Hon läser Lorentz -- ja, huru
väl hon känner till hvarenda sväng i de sammanbundna
bokstäfverna, huru noga hon minnes den qvällstund då
de blefvo ditskurna.

Den gamle lotsen står högrest bredvid henne, äfven
hans ögon hvila på det inristade namnet. Det ligger
lugn i hans ansigte, men icke ett mildt undergifvet
lugn -- det var som om ett vågsvall af lidelser hade
vältrat sig öfver hans anletsdrag, hvilka en kraftig
vilja belagt med isfjettrar, för att ej förråda hvad
som tumlade derinom.

Fiskare och deras qvinnor trängas omkring lotsen och
Margaretha. Några deltagande utrop skalla bort till
de båda, som stå der såsom förstelnade.

»Ja,   nu   har jag väl ingen son,» säger slutligen
lotsen.

»Hvarför skulle han inte kunna vara vid lif? Värre
har jag sett och manskapet har ändå blifvit bergadt,»
menar en fiskare.

»När en båt vänder så här,» den gamle visar på en
del af det splittrade skrofvet, hvilket nu ligger på
sanden, »då kan en inte ha mycket att hoppas.»

Lotsen går nu hemåt. Kanske vill han vara i fred för
alla frågor och allt tal. -- Margaretha följer honom,
i det hon bär den lilla träasken, som vore den någon
helig relik. Flickans ansigte är likblekt, hon andas
tungt och med svårighet,

»O, madame!» säger hon i förbigående och kramar hårdt
min hand.

Det finnes en liten vindskammare, fönstret deruppe
står vidöppet och derur framsticker lotsens hufvud,
hans grå hår fladdrar för vinden. En och annan gång
skymtar bakom honom Margarethas bleka ansigte.

Stormen är icke längre så stark, roddarbåtar
och segelslupar gå mellan dünerna och Helgoland,
badgästerna vandra samspråkande på strand, deras skämt
och glam klinga vida omkring i den klara sommarluften.

Middagstiden kommer. Margaretha har återtagit sina
husliga bestyr. Lotsen inträder, han tar plats vid
det dukade bordet. Han äter; men när han tuggar,
ser det ut som om den mjuka, skälfvande torskbiten
vore en sten. Margaretha deltar icke i måltiden, hon
undskyller sig med att hon har så mycket att stöka
tillrätta i köket. Med ett uttryck af lättnad öfver
uppfylld pligt skjuter lotsen stolen från bordet och
uttalar: »Gesegnete Mahlzeit!» Derpå tänder han en
liten kritpipa och slår sig ned i ett soffhörn.

»Ja, det är nog möjligt, madame, att Lorentz kan vara
räddad,» säger han och drar några långa rökbloss,
»men likaså väl kan han ha blifvit borta. Han var stor
och stark, frisk och ung, hvem kunde väl precist tänka
på möjligheten att han skulle dö? ... Men det var en
eländig pipa, det fins inte det ringaste luft i den.»
Han knackar ur askan i kakelugnsvrån och tar fram
en skinnpung, ur hvilken han ånyo fyller piphufvudet
med tobak.

»Skulle han vara borta, så står det i Guds hand,
detta som allt annat.»

»Ja, så få vi tro, fast det ibland faller sig svårt
... Han var så dugtig, frisk och glad ... ja,
ja, kanske dock icke så glad den senaste tiden. Men
det hade väl gett med sig ... det hade så.»
Lotsen går några slag öfver golfvet, en aggande oro
synes ha gripit honom, slutligen säger han:

»Jag har aldrig tänkt på det förrän nu; men det var
kanske dumt att jag lät ett och annat gå så långt som
det gick. Ser ni, pojken min ville gifta sig med en
fattig tös, men jag mente tro på han skulle ha en
som var rik. Och dervid blef det, och så gick han
omkring mörk i hågen ... jag önskar det jag icke
förbittrat hans sista lefnadsdar.»

Lotsen, som fortfarit att vandra fram och tillbaka,
stannar nu plötsligt: »Ja, madame, jag kan så väl
först som sist säga er, att det var Margaretha
han förgapat sig i. Nå, flickan är rätt snäll, och
det jag har hade kanske nog räckt till för dem båda
... nu skall hon i alla fall få det jag har ... och
det kommer nog ingen och delar med henne.»

Det höres en snyftning ute från förstugan, der
Margaretha tagit plats; hennes tårar falla på nätet,
som hon är
sysselsatt att knyta. Lotsen går hastigt ut, i
förbigående lägger han sin hand på flickans hufvud och
kort derpå höres hans fotsteg knarra i vindstrapporna.

Röken från en ångbåt stiger upp i fjerran. Badgäster
och öns invånare vandra ned emot stranden
och snart är »sqvallerallén» fullkomligt
ordnad. Ångbåtspassagerarne komma i båtar mot land,
man pratar, man skrattar, man ropar: »Hurra!»

Se der hoppar en ung man i land, han svänger en
sydvest öfver hufvudet... det blir en uppståndelse
rundt omkring honom.

»Hvem är det?»

»Åh, det är Lorentz, sonen min ... nå, min tid, att
han kommer som ångbåtspassagerare,» säger den gamle
lotsen kallblodigt och står lugn och bredbent midt
i förstugudörren.

»Din båt slogs krossad här mot stranden i dag. Jag
trodde knappast att jag mera skulle få återse dig.»

»Trodde du det, far?»

»Gud vare lof!» mumlar Margaretha sakta för sig sjelf,
der hon osedd står bakom förstugudörren, och hennes
nyss så bleka ansigte är nu rosenkindadt.

»Vinden var lite motig i går qväll och jag låg och
kryssade utanför Cuxhaven,» säger Lorentz. »Rätt
som jag inte tänkte på det bittersta, tar båten en
öfverhalning och jag ligger i sjön. Väl en timme
eller mera fick jag simma innan jag kände fast mark
under mig.»

»Det var dumt att båten skulle slås itu.»

Dessa voro de enda ord som vexlades öfver en händelse,
hvilken kunnat sluta tragiskt nog, och det enda
vedermälet af deltagande var ett slag på axeln,
som lotsen temligen hårdhändt tilldelade sin son.


Högklint på Gotland.
(Teckning af C. S. Hallbeck.)

Hjertnjupenhet och pjunk synas vara fjerran från
dessa öboar, och liksom hafvet döljer sina skatter,
så dölja de sina känslor i sitt hjertas innersta djup.

»Men en sak har jag tänkt på,» säger fadren, som nu
jemte sonen sitter i den lilla blå kammaren. »Du kan
så godt ta Margaretha som Elisabeth Stockman.»

Nu stryker Lorentz sig öfver ögonen och Margaretha
snyftar öfverljudt, i det hon stöder sig mot
ynglingens bröst, derpå skrattar hon, fastän hennes
ögon ännu simma i tårar, och ilar ifrån honom.

»Den stackaren kan kanske behöfva en bit varm mat,»
menar hon.

Lorentz protesterar och löper ut efter henne i
köket, och hvad hon lagar för mat, får ingen se;
men god måste den varit, ty Lorentz kommer mysande
åter tillbaka.
»Nu på qvällen är det vackert väder, madame, skulle
ni ha lust att göra en båtfärd kring ön?» frågar
Lorentz. 

»Men är ni inte trött?»

Lorentz skrattar. »Trött, när man en half dag gått
som latmask på ett ångbåtsdäck.»

Snart är en båt klar och vi glida öfver vågen. Lotsen
sitter vid styret och Lorentz sköter seglen. På detta
sätt färdas vi rundt omkring ön, hvilken liksom
kringfladdras af svanlika segelbåtar, på redden
ligga några ångare lugnt för ankar, och högt öfver
oss sväfvar Helgoland på sina underbara pelargångar.

»Badgästerna göra gerna sådana här utflygter. Ni
kan inte tro huru vackra dessa grottor äro, när
de upplysas af tända bloss,» säger Margaretha, som
sitter i aktern, derifrån hon betraktar Lorentz med
sina vackra ögon.

»Men finnes det inga sagor om Helgoland?»

»Nog gör det alltid,» svarar Margaretha.

»Skulle ni ha lust att förtälja en sådan?»

Margaretha tiger några sekunder och ser på
hafvet, hvars gröna böljor här och der blandas med
purpurskimmer, medan längst bort vid horisonten solen
tycks dyka ned i vågen. Och nu börjar hon:

»Trotsande storm och sjö ser ni denna märkvärdiga
klippkoloss resa sig ur Nordsjön, och dünerna
derborta, som lika jättestora neckrosor nästan synas
gunga på vattenspegeln. Mellan dessa düner och det
långt borta liggande fasta landet brusar det vilda
haf, hvars vågskum piskar vår klippö och af den
årligen bortrycker en del, så att i tidernas längd
det icke skall finnas något Helgoland, liksom det i
urminnes tider intet har varit.

En gång ha dock dünerna varit yttersta kanten af
det nu så långt aflägsna fasta landet, ty mellan
detta och sandreflarna, der som Nordsjön just
nu vältrar sina mörkgröna vågor, böljade fordom
sädesfält eller utsträckte sig grönskande ängar,
öfver hvilka boskapshjordar i otaliga massor
betande drogo fram. Öfver detta land herrskade
en vis drottning, och herdar och herdinnor voro
hennes glada och lyckliga undersåter. Men inte nog
med att dessa erkände sin drottnings förtjenster,
äfven andra folkslag beundrade hennes vishet, och
främlingar kommo fjerran ifrån, för att lyssna till
hennes råd. Denna drottnings skattkammare var aldrig
tom, fastän hon åt sina gunstlingar med gifmild hand
strödde ut de kostligaste skänker. Den dyrbaraste
af alla hennes skatter var dock den sköna Walguna,
och liksom den glänsande juvelen kastar skiftande
gnistor omkring sig, så strålade också af dygder
och behag den unga prinsessan. Under alla dessa
omständigheter hade drottningen kunnat vara lycklig;
men hon var det icke, ty hon var vis, och visheten
sade henne att ingen lycka är evig.


Getsvältan på Gotland.
(Teckning af C. S. Hallbeck.)

Nu hände det sig en gång att drottningen och
prinsessan lustvandrade nere vid stranden. Plötsligt
uppdök ur vågorna Ligur, hafvens beherrskare, den
hisklige vattenjätten, som var vida omkring känd för
att vara ett odjur af elakhet och grymhet. Knappt
hade han fäst sin blick på prinsessan, då drottningen
skyndade att kasta sin slöja öfver hennes anlete. Men
det var för sent, ty med ett skri af förtjusning
kastade jätten sig tillbaka i djupet och vågorna foro
så häftigt öfver hans hufvud att de slogo mot molnen,
som mörka skockat sig tillsammans öfver solen. Från
detta ögonblick vakade drottningen öfver Walguna
och hon fick aldrig gå ned till stranden. 

Så kom en
dag, just som drottningen satt på sin tron, att en
stor skälhund med svårighet vaggade fram till hennes
fötter, derifrån den riktade sina kloka ögon upp till
den höga herrskarinnan.

»Ligur, hafvens herre,» sade skälhunden, »har
sändt mig,
för att låta dig veta att han sett din dotter samt
funnit behag i hennes skönhet, hvarför han nu vill
upphöja henne till sin gemål, en ära, som han hoppas
du med tillbörlig ödmjukhet skall finna dig smickrad
öfver. Jag är beredd att genast ledsaga prinsessan
ned till stranden, der en perlmussla väntar, för att
föra henne ned till Ligurs rike.»

Drottningen svarade undvikande, men då skälhunden
fordrade ett bestämdt svar, nekade drottningen
kort och godt, i det hon förebar att hennes dotter
längesedan var trolofvad. Med detta svar släpade
sändebudet sig åter bort, och då nu Ligur, som otåligt
väntade vid stranden, förnam huru hans beskickning
aflupit, så krossade han med ett tryck af sitt
lillfinger den stackars skälhunden, hvarpå han
hotande skakade sin knutna hand. Vid denna rörelse
kom hafvet i sådan svallning, att alla skepp som
gungade på dess vågor bräcktes itu och splittrades
i oräkneliga skärfvor. 

Med list eller våld skulle
Walguna komma i jättens våld, så hade han svurit. Det
första Ligur derför gjorde var att han med guld
och ädelstenar mutade alla kustborna, hvilka också
öfvergingo på hans sida; derpå uppbådade han alla
vattendjur, som kunna lefva på land, att smyga sig
fram till drottningens slott, för att derifrån röfva
den sköna Walguna. Och nu börjades en förföljelse
mot prinsessan, så att hon icke visste hvad hon för
ångest skulle taga sig till. Gråtande knäföll hon för
drottningen och bad: »O, moder, låt förmäla mig med
en af dina herdar. Jag känner bland dem en yngling,
som älskar mig så ömt och vid hvilken mitt hjerta
är fäst.»

Drottningen hade kanske icke tänkt sig en herde
som måg; men som hon var mycket vis, hade hon också
kunskap om huru sällan man i sorgens och pröfningens
dagar finner en verklig vän och derför bestämde hon
genast Walgunas och herdens bröllopsdag. Spionerande
hofmän, som öfvergått
på Ligurs sida, framburo nu till honom denna
nyhet. Jätten hånskrattade och sände ut några
skälhundar för att locka herden på jagt; denna
list lyckades, och den höga prinsessans brudgrum
grep pil och båge och ilade ned till stranden. I
detta ögonblick sträckte jätten ut sin breda hand,
som föll så tung på herden att han sammanplattades
till en boll. Några hafstroll lade nu herden i ett
ostronskal, hvilket de med underliga konster för
alltid sammanslöto, och jätten ropade: "Der skall
du ligga, ett stumt vittne till allt hvad som här
föregår! Din frihet återfår du ej förrän på verldens
yttersta tid!»

Walguna, som genom förtrogna tjenare fick spörja
sin trolofvades öde, gret natt och dag och hade nu
blott en önskan, den att få komma till den älskades
hvilorum.

I sin djupa bedröfvelse påminde sig drottningen
att hon hade en slägting, som var en mäktig
trollkarl. Denne bodde midt i hjertat af Holstein,
just på den punkt der Plönersjön nu ligger, och
hon sade en trogen tjenare noga besked om den ort,
der han skulle finna trollkarlen. Detta budskap blef
lyckligen och ofördröjligen uträttadt. Den store
trollkarlen hörde sina höga fränders nöd och lofvade
ofördröjligen komma.

Emellertid hade drottningen ej kunnat emotstå Walgunas
suckar och böner, utan hade låtit henne gå ned till
stranden, efter att först ha skänkt henne en skyddande
talisman, hvilken hade kraft att bevara henne från
både jättar och troll. Då Walguna kom till det ställe,
der hennes älskare försmäktade i evig fångenskap,
så gret hon bittrare än någonsin och ville aldrig
mera lemna denna strand.

Jätten, som väl visste att Walguna så länge hon höll
sig på torra landet var skyddad genom en talisman,
uttänkte då en plan, hvilken skulle lemna prinsessan
i hans våld.

Han uppbådade alla sina tjensteandar och lät dem,
rundt omkring den plats der prinsessan satt,
borra och gnaga i jorden. Den skalf och remnade
med ett förskräckligt underjordiskt dån midt itu,
och Nordsjöns böljor slogo öfver de herrliga ängarna
och sädesfälten, och stranden, på hvilken Walguna
bäfvande stod, började mer och mer likna en ö.

Trollkarlen, som något fördröjt sig på färden,
anlände just nu till hofvet, midt under denna
öfverhängande fara.

Skakande på hufvudet sade han: »O, drottning, ditt
land har blifvit härjadt och nästan förstördt. Det
är Ligur, som störtat dig i detta elände, på det att
när du hemtar Walguna från sin ö, hon skall falla i
hans händer; ty på hvad sätt hon än må färdas öfver
vattnet, så är hon i hans våld, och ingen talisman
skall kunna skydda henne!»

Drottningen och trollkarlen skakade nu på det
häftigaste sina visa hufvuden emot hvarandra.

»Jag vet blott ett medel, som skall kunna rädda
henne,» återtog trollkarlen efter en lång och
djupsinnig tystnad. »Jag vill resa ett skyddande
tempel omkring henne, det skall bli genomskinligt
som luften, men Ligur skall dock hvarken med vågor,
jättekrafter eller stenkastning kunna sönderlå
detsamma.
Ständigt skall han ha Walguna för sina ögon, den brud
han åtrår, men aldrig kan få -- detta skall blifva
hans straff.»

Så taladt formade trollkarlen åt sig en osynlig
brygga och begaf sig till de alltmera från fasta
landet genom hafvet frånskilda dünerna. Der söfde
han Walguna i en djup slummer, derpå hvälfde han
det genomskinliga templet öfver henne, och der låg
nu den hulda prinsessan omsväfvad af ljufva drömmar
och sjungande herrliga sånger.

När trollkarlen såg den i underbar färgprakt
skimrande kupolen, nickade han småleende och vinkade
på en ståtlig kungsörn, som i detta ögonblick klöf
luften. Örnen sänkte sig underdånigt ned för hans
fötter och välbehållen kom nu trollkarlen åter till
den visa drottningens hof.

Knappt var trollkarlen borta innan Ligur slungade
böljor och stora stenar emot templet; men det stod
orubbligt fast. Under det jätten höll på med sin
ursinniga lek, kom en elddrake farande genom luften;
draken satte sig att hvila några ögonblick på templets
kupol, hvarvid denna smälte helt och hållet bort. Då
uppgaf jätten ett ursinnigt glädjeskri. Elddraken blef
så skrämd att han flög sin kos; men Ligur visste nu
hvilket element som helt och hållet kunde förstöra
templet, han samlade upp några blixtar, som ännu
lågo och glödde på hafsbottnen, och med dem i handen
närmade han sig stranden. Men trollkarlen, som anade
oråd, märkte i tid Ligurs förehafvande. Han uppbådade
i hast alla siaa tjensteandar och befallde dem hemta
den största sten de kunde hitta reda på. Till hans
stora belåtenhet uträttade andarna denna befallning,
och nu slungade trollkarlen stenen på jätten, just i
det ögonblick, då detta hiskliga vidunder stod tätt
utmed templet. Med ett förfärligt rytande kände Ligur
sig träffad och sökte befria sig från den oerhörda
tyngd, som pressade hans bröst; men stenen låg stilla,
den borrade sig allt djupare ned i sanden och tryckte
jätten ned till jordens medelpunkt,

Men herden och prinsessan hade nu trollkarlen makt
att väcka till lif igen, och han återförde också dem
båda lyckligen till den visa drottningens hof.

Men den lilla sandön med den oerhörda stenen blef
liggande qvar i hafvet. Menniskor färdades till
denna ö och byggde der bo och kallade stenen och den
omgifvande stranden Helgoland och Ligur fortfor att
hvila derunder. Men hvar gång jätten ovilligt skakar
på sig, rulla klippstycken i hafvet, och en gång skall
då den väldiga stenen falla från hans bröst och Ligur
skall vinna sin frihet -- så lyder sagan om Helgoland.»

Margaretha tystnar.

Vår båt glider sakta framåt och närmar sig land. Solen
är borta, nattliga skuggor falla allt tätare och
tätare. Fyrtornet kastar kring rymden varnande
strålar -- månen framtittar ur några lätta moln, en
blå belysning smyger sig in mellan klippans grottor
och arkader, och ett silfverskimmer dallrar öfver
hafvet, som sjunger befrielsesånger för Ligur och
försåtligt smeker Helgolands röda strand.



Högklint.

I närheten af Fridhem, söder om Visby.

Om på Gotland målaren och turisten vilja söka storartade
taflor, värdiga att skildras i färger eller ord, så
skola de söka sådana vid öns kuster och synnerligen
vid den vestra. Det inre af det nästan öfverallt
släta landet erbjuder visserligen många vänliga
och täcka landskapsvyer: fagra, blomsterprydda,
löfträdsrika, i sitt slag förtjusande ängar; höga
och dunkla furuskogar omvexlande med löfträdslundar
kring bördiga tegar; mångenstädes ståtliga kyrkor
med höga tornspiror samt sköna portaler och fönster,
och på ett par ställen miniatyrer af insjönatur med
löfklädda holmar och vackra stränder. Men först vid
kusterna eller i deras närhet finner man partier,
som oemotståndligt hänrycka och 
öfverraska: utom strandklippornas väldiga, sönderbrutna
massor och djerfva, vilda konturer har man der
det oförlikneliga skådespelet af hafvet, som i sin
rörelse eller i sin hvila är sa outsägligt rikt på
glans och skiftande färger. Man skåde Hoburgen,
Carlsöarna, Klinteberget, Röfvar Liljas håla,
Högklint, Snäckgärdet, "raukerna" (stenjättarna) vid
Lickershamn, Kylley och Länna, samt Östergarnsberget
och Thorsburg, med mera!

Här meddelas denna gång en trogen och vacker teckning
af den pittoreska udden Högklint, hvars branta profil
är karakteristisk för större delen af Gotlands vestra
kust. Denna klippa, som har den för ön betydliga
höjden af 151 fot öfver
hafvet, ligger nära 3/4 mil från Visby, och bildar
södra slutpunkten i den vik, der på en strandsluttning
nyssnämda stad är belägen.

Såsom af teckningen synes, skjuter bergets öfversta
del ut öfver den nedra, och vid dess fot ligga massor
af större och mindre block, som förr sutit uppe i
berget, men nedstörtat och der efterlemnat en mängd
afsatser och fördjupningar, hvilka åt bergväggen
förläna så många dagrar och skuggor. Af de talrika
ras, som på senare tider förändrat utseendet af denna
klippa, må särskildt nämnas det, som inträffade
orkannatten mellan den 27 och 28 Oktober 1845 --
samma natt, då den färdigbyggda och vederbörligen
afsynade vågbrytaren vid Visby fick sin första knäck:
hur skulle väl emot hafvets raseri menniskoverk kunna
bestå, när sjelfva hälleberget remnade och föll i
stycken! Ramlandet af stenblocken från Högkiint skedde
den natten med ett så fasaväckande dån, att folket i
fiskarestugorna derbredvid, uppskrämdt redan förut
af orkanens hvin och vågornas tjut, på fullt allvar
trodde, att tiden var kommen, då jorden skulle förgås
och yttersta domen stunda.

Såväl på bergets taggigt inskurna sidoväggar som
på dess gräsbevuxna platå ser man flerestädes breda
och djupa remnor, som bebåda nya ras. När en gång --
förr eller senare -- de rastlösa vågorna vid bergets
fot urhålkat och bortspolat tillräckligt mycket af
grundvalen, då skola, enligt enkla naturlagar, de öfre
delarna, som ännu hänga i luften, men som då förlorat
sista återstoden af sitt stöd, nedramla, och Högklint
skall sedan visa sig med nya former och konturer.

Här må en liten geologisk förklaring inskjutas.

Berget är här, liksom på största delen af öns
nordvestra kust, så bildadt och aflagradt, att nederst
vid vattnet ligger en bädd af ljusblå, tunnskifvig
och mycket lerhaltig mergelskiffer, i hvilken bollar
af kalksten äro inblandade. Detta lager öfvergår
uppåt till en mergelskiffer, som omvexlar med tunna
kalkstensskifvor, och öfverst ligger tät hård kalksten
i mäktiga hvarf. Det nedersta, lerartade, lösa lagret
täres, förstöres, upplöses så småningom af vågornas än
stilla sqvalp, än vilda slag. -- Häraf förklaras den å
teckningen synliga, öfverst framspringande konturen
af Högklint, liksom ock många dylika formationer å
samma kust.

I Högklints sydliga del är en afsats, vidpass 30-40
fot under bergets spets -- en rikt gräsbevuxen terrass,
dit man i en skrefva på en skröplig trappa varsamt
nedstiger. Mot norr finner man här en underligt
danad, 8 till 10 fot hög grotta, hvars tunga tak
hvilar på en af naturen bildad, sned och tvärspå
remnad, fristående stenpelare, som i följd af sin
hårdare art motstått hafvets i en aflägsen forntid
här förehafda urhålkningsarbete. Terrassen synes
med sina små dälder så grön och mjuk, så inbjudande
till spring och lek; men man springe försigtigt,
ty intet stängsel varnar för brådjupet utanför de
vid pass 120 fot höga sidorna.

Denna vackra afsats, der man bakom sig och på
ena sidan har höga skrofliga klippväggar och
omedelbart framför sig det vida hafvet, kallas
Getsvältan. Anledningen till namnet är, att om getter
och får, lockade af det sköna betet dernere, kunna i
skrefvorna krafla sig ned, så kunna de icke komma upp
igen, hvadan de, sedan den lilla gräsplanen blifvit
afbetad, der få dö af svält och törst.

Men det märkligaste vid Högklint är dock den utsigt,
som, i synnerhet mot norr, erbjuder sig från dess
höga krön. Östersjön tyckes här bilda en i många små
vikar afdelad bugt med merendels höga, tvärbranta
skogbevuxna klippstränder, som längst i norr allt
mer och mer smalna och förblekna.

Närmast till höger under sjelfva berget ser man
den mellan klippblock slingrande gångstigen, som
långs sjelfva randen af den nedstupande landborgen
leder upp till höjden från det lilla fiskläget,
»Buske» kalladt, hvars kojor ligga spridda på
åsen och hvars båtar ligga uppdragna på den smala
strandkanten. Längre fram synes prinsessan Eugenies i
schweizerstil byggda sommarresidens »Fridhem». Dess
läge i en amfiteatraliskt sig höjande trakt, uti
en skogsdunge af exemplariskt vackra, pyramidaliska
granar, hvilken af den höga egarinnan blifvit ordnad
till en äkta nordisk park, och der inflyttade löfträd
och brokiga blomstergrupper bilda en leende kontrast
mot granskogens allvarsamma kolorit -- detta läge
vid en liten vik med det majestätiska Högklint å ena
och den branta udden »Nygårdsbrutt» på den andra,
är vackert, och stället förtjenar ett särskildt
besök. -- På vattnet i nämda lilla vik hvilar blicken
så gerna. Är det en stilla solskensdag, så lyser
närmast stranden bottenhällen med sina stenar och
sina bruna växter så klart genom det grunda vattnet,
hvars färg skiftar mellan ljusblått och ljusgrönt;
men snart sänker sig hällen i en halfcirkelformig
linie mellan de ofvannämda båda uddarna: vattnet
får en mera blå färgnyans, och äfven i det stillaste
väder märkes en fin krusning, der hällens sänkning
begynner. Ett stycke längre ut blir djupet större
och färgen mer mörkblå. Stundom är denna lilla
vik och hela hafvet så underbart spegelblankt,
att fiskarbåten, som lägger ut, lemnar efter sig
i vattenytan en glittrande och dröjande strimma,
liksom viljande vederlägga Ordspråksbokens försäkran
om det spårlösa af farkostens väg genom hafvet. Och
är det den stund på sommardagen, då solen sjunker
ned, så kommer öfver haf och strand en gyllene glans,
ett purpurskimmer, ett färgspel, som än mer förhöjer
sjöstyckets och landskapstaflans storartade drag. --
Skåda vi nu tillbaka på vikens omgifningar, så se
vi höga branta uddar skjuta fram, den ena efter den
andra och enhvar med en stark skugga bakom sig --
alla i den gulgråa färgton, som i solbelysning tager
sig så präktigt ut mot de blå vågorna. Förbi »Lilla»
och »Stora Brutt», såsom tvenne tvärbrutna uddar
kallas; förbi »Kopparsvik» med dess vattenqvarnar och
pildungar, och förbi de på höjden derofvan stående
många väderqvarnarna med deras flitigt hjulande
vingar, ilar blicken fram och stannar med tjusning
på den monumentala ruinstaden, som nu, solbelyst
och förklarad, ter sig i all sin ålderdomliga
skönhet. Omgifven af sin vackra, i norden nästan
makalösa ringmur, som prydes af omvexlande högre
och lägre torn, höjer sig den forna hansestaden från
stranden uppåt landet. Öfver den orediga massan af
boningshus framstår ståtligt S:t Maria med sina trenne
torn, och ruinerna af S:t Lars, S:t Drotten, S:t
Nikolaus resa sig stolta och vördiga bland grönskande
omgifningar. -- Bort om staden har kusten i allmänhet
samma tvärhuggna karakter: mörka skogar utbreda sig
på åsen eller tränga sig i någon dalsänkning ned
till stranden, till dess att landet längst bort, med
förminskad massa och dunklare färger, tvärt slutar
med »Stenkyrkehuken», bakom hvilken udde stranden
kröker sig inåt och blir sålunda härifrån osynlig.

Ofta har författaren af dessa rader hört både
in- och utländska konstnärer och vittra resande
prisa denna utsigt såsom storartad, egendomlig och
hänryckande. Och ej längesedan har tysken L. Passarge
i sin »Resa i Sverige» derom yttrat sig på följande
sätt:

»Vi uppstiga på Högklint och kasta derifrån en blick
på staden, hvars murar och torn ingenstädes visa sig
mera majestätiska än på detta afstånd. Liksom allt
stort växer Visby desto mera, ju mer det skådas
ur fjerran. I dess omedelbara närhet störde oss
tilläfventyrs många små lumpna partier och trängseln
af menniskoboningar, hvilka vågat sig
ända in till helgedomarna. -- -- -- Men sedd från
Högklint,
höjer sig staden omedelbart ur och öfver hafvet,
strålande och herrlig såsom en ur horisontens
töcken uppgående stjerna. Vi räkna ännu en gång
torn efter torn och samtliga templen: för vårt inre
öga framstiger historien om denna den underbaraste
bland nordens städer, och vi lemna icke denna plats
utan att känna en flägt af den ande, som talar ur
Egyptens tempel, liksom ur Akropolis' ruiner och
pelarfragmenterna på Roms Forum.»

C. J. Bergman.

Herr pastorn i klämma.

Herr pastorn i klämma.

När Bismarck, grefvens stora tjur, 
En ilsken best, gick vall i hagen, 
Stack man sig dit, man fick ha tur,
För att ej bli på hornen tagen.

Det visste socknens pastor nog, 
Men öfver hagen ödet ville 
Att han en dag en genväg tog, 
Blott åtföljd af sin trogna Fille.

Herr pastorn, ganska from och mild, 
När han förkunnade gudsordet, 
Blef ond och fann sin dag förspilld,
När han fick steken kall på bordet.

Och som i dag han länge stått 
Och talat till de syndafulle, 
Han tog sin lilla genväg, blott 
För att hans stek ej kallna skulle.

Sitt lif han satte på ett kort, 
Han gick som vanligt gravitetiskt; 
Det hade ej herr pastorn gjort, 
Om han blott sett ett grand profetiskt.

Han kunde smugit tjurn förbi, 
Om Fille bara kunnat tiga; 
Men kunde Fille låta bli 
Att gläfsa på en greflig qviga.

Då sträckte Bismarck högt sin svans, 
Hans vrål fick svar från skogens nästen, 
Det blef en ko- och kalfvadans, 
En jagt på Fille och på presten.

Ej någon pensel måla kan, 
Hur saftig än, herr pastorns pina; 
Han stönade, men räddning fann, 
Ty -- Herren hjelper ju de sina.

Han på ett skjul sig kraflat opp;
Af ångest nyss hans hjerta klappat, 
Nu såg han vred, hur i sitt lopp 
Han både hatt och handbok tappat.

Der stod han nu; buh-uh det lät 
Omkring herr pastorn rent helvetiskt, 
Och Fille, bakom ett staket, 
Stod räddad, skällande frenetiskt.

För mindre är ock sanning, att 
En pastors hår sig kunnat resa, 
Ty Bismarck klef uti hans hatt, 
En kalf uti hans handbok kesa'.

Herr pastorns ställning var fatal, 
En värre kunde knappast gifvas, 
En blandning af så många qval 
Kan bättre tänkas än beskrifvas.

Men folk der kom, han hjelptes ned; 
Med stukad hatt, men gravitetiskt 
Han hemåt gick; dock grymt han led
Af folkets skämt, högst oestetiskt.

Och ej ens mötet med hans fru 
För hattens stukning borttog svedan: 
»Hvad du har dröjt, min gubbe! nu 
Båd' stek och sås ju kallnat redan.»

Zéro.


Studieresan.

Romantisk skiss af Urder.

Första Brefvet.

Dresden den 19 Juni 186*.

Älskade vän! Med obeskrifligt blandade känslor
såg jag din kära gestalt alltmer försvinna
för mina ögon, då ångfartyget lade ut från
Skeppsbrokajen. Då åsynen af dig slutligen liksom
smälte bort för mina tårfyllda blickar, sjönko med ens
de fradgande perlorna af den triumferande känsla, som
nyss i jemnbredd med afskedets smärta fyllt min själ,
tungt till hjertats djup och jag förmådde blott känna
att jag för lång tid var skild från mitt hjertas vän,
min hjelparinna, mitt stöd, som ädelmodigt bistått
mig att öfvervinna de hinder och svårigheter, hvilka
stodo i vägen för mina kära konstnärsideer. Aldrig
skulle min aristokratiske, fördomsfulle far, min lika
stolte bror och min fars, med honom liktänkande familj
velat lägga ut en enda skilling, för att låta mig
förverkliga min plebejska »vurm», som han föraktfullt
kallar min varma kärlek till målarkonsten. Du bör ej
förebrå dig, att du, genom att låna mig penningar
till min studieresa, derigenom ytterligare söndrat
honom och mig. Hans vägar kunna aldrig blifva mina,
det förhatliga äktenskap, han velat påtvinga mig,
skulle under hvarje omständighet ej kommit att ega
rum. Han må till min myndighetsålder råda öfver
mitt mödernearf, men min framtidslycka får han ej
tillintetgöra. Hans kärlek har jag aldrig kunnat
tillvinna mig, äfven om jag varit idel undergifvenhet
för hans vilja; och jag eger sedan länge icke mer
en öm mor att hylla mig till. Dessa och mångahanda
tankar och känslor stredo i min själ medan
vi passerade Stockholms vackra omgifningar och en del
af skärgården. Men luften var så smekande, himlen så
blå och vågorna lekte så muntert omkring fartyget,
att mitt sinne småningom blef lugnt och fridfullt
stämdt mot hela verlden samt brinnande af tacksamhet
för dig, som genom din energi och uppoffrande vänskap
hjelpt mig fram på vägen till mitt efterlängtade
mål: konstnärsära och oberoende. Slutligen ryckte
jag mig upp ur mina tankars kaos och gick att söka
upp mitt tråkiga, men beskedliga ressällskap. Jag
skulle ej underkastat mig tvånget att färdas med dessa
prosaiska menniskor, om det ej varit för att undvika
stockholmssqvallret, hvilket djupt skulle sårat min
fars sinne för det passande. Orätt hade varit att
stöta honom för hufvudet i detta fall, fastän jag ej
skyr att bryta en lans med hans högmod och fördomar.

Efter en för mig behaglig resa anlände vi till
Stettin, som jag ej kunde finna något märkvärdigt vid,
och fortsatte resan öfver Leipzig hit, der vi togo in
på hôtel Bellevue med förtjusande utsigt åt Elben,
katolska kyrkan och hofteatern. Staden föreföll
mig i början litet mörk och gammalmodig med sina
trånga gator, men dessa omvexla med de skönaste öppna
platser och parker, och vid hvarje steg man tager,
blir man mer och mer intagen af hvad man ser. Det
enda, som måste vara oss stockholmare en nagel i ögat,
är det ruskiga kongl. slottet, hvilket ser ut som ett
gammalt spannmålsmagasin. Mitt resesällskap har tågat
af till Alexisbad, baronen för att söka fördrifva
sin hypokondri och hans ömma maka för att bota jag
vet icke hvad, men den inbitna
tråkigheten kan nog hvarken in- eller utvärtes
sköljningar befria dem ifrån. På rekommendation
af en landsman, som jag träffade under resan,
har jag funnit ett hem hos en älsklig, barnlös
familj, en filosofie doktor Friedenberg och hans
fru, som hålla en så kallad »Kindergarten», ett
slags småbarnsskola, men i oändligt mera poetisk,
lifvande och lekande stil än der hemma i Sverige,
der det ännu i allmänhet tillgår temligen pedantiskt
och träaktigt vid bibringandet af vetandets första
grunder åt de små. Här tager sig undervisningen ut
som elfvors lek i månsken och ändå utbildas de små
varelsernas begrepp i hvarjehanda ämnen af den lärde,
men »gemüthliche» doktorn och hans glädjesprittande
fru. Stundom lockas jag oemotståndligt att deltaga
i de undervisande lekarna och har i min tur lärt
dem att »väfva vadmal» och dansa nigaredansen,
hvilket förtjusar samtliga, äfvensom då jag på
pianot spelar svenska polskor och folklekar,
hvilka de finna »wunderschön» och »reizend». Jag
har skrinlagt den aristokratiska ändelsen af mitt
namn och kallar mig rätt och slätt Fräulein Fager
(hoppas att namnet passar mig?), ty jag anser mig ej
behöfva annan »skiöld» här, än min karaktersfasthet
och min egenskap af »dygdädel jungfru».

Någon tid vill jag stanna här, innan jag ger
mig af till Paris för att studera under lärares
handledning. Ännu kan jag ej slita mig lös från museet
här och den gudomliga "San Sisto», som jag uppvaktar
alla dagar. Det kan ej skada att på egen hand söka
sätta sig in i de gamle mästarnes manér. Om fyra år,
då jag blir myndig och kan återbetala min skuld till
dig och sätta dig i tillfälle att vistas tillsammans
med mig härute, du som lefver fri från alla band
och fritt råder öfver din lilla förmögenhet -- o,
hvad vi då skola njuta af konst och natur, lyckliga
af hvarandras vänskap!

Farväl för denna gång, innerligt längtar jag att
erhålla underrättelser från dig och hemmet. Dröj
ej en minut efter emottagandet af denna epistel att
skrifva till din

Laura.


Andra Brefvet.

Dresden den 26 Juli.

Dyraste! Jag börjar nu bli riktigt hemmastadd här och
har indelat mina dagars timmar på det angenämaste med
promenader, studier, besök i museet på förmiddagarna,
utflygter till Brühlsche Terrasse, Grosse Garten,
Tharand och Plauensche Grund om aftnarna. Derunder
uppsnappar din lilla Laura månget intressant drag ur
detta lands folklif, seder och natur, som vidgar och
uppklarnar horisonten af mitt unga lifs hittills så
ringa erfarenhet och menniskokännedom. Jag känner
mig som en ur buren lössläppt fågel, då jag tänker
på promenaderna vid tant Evas, »madame Etiquettes»,
sida. Att trippa styf och stel på Drottninggatans
trottoir och på hennes smågnatande uppmaningar
grimasera sött då man är sur i hågen emot de fadda,
tråkiga societetslejonen der hemma! Många af dem
äro ju stekdansare, matfriare, lurande spindlar,
som i sitt nät söka fånga stackars små dumma
flugor arftagerskor. Nej, lefve friheten och mitt
nuvarande kontemplativa lif! Här gäller jag endast
som konstnärinnan »Fräulein Fager» och slipper att gå
som den förmodade arftagerskan, fröken-friherrinnan
Fagerskiöld, denna lefvande medikamentsflaska af
sötbittert innehåll med etikett af så och så många
100,000, hvilka någon bland de med penningfeber
bekajade patienterna i vår fashionabla umgängeskrets
så gerna skulle vilja »taga in».

Du vet att man alltid funnit mig ha en viss parisisk
hållning, ehuru min stränge herr fader med det
flammande förbudssvärdet hittills för mig tillslutit
inträdet till detta qvinnans paradis. Känslan af
frihet och oberoende, som nu lifvar mig, måtte
än vidare ha utvecklat min medfödda fransyska
grace (hm!), att döma efter hvad som hände mig
häromdagen. Jag promenerade öfver Brühlsche
Terrasse i lefnadslustigt mod som vanligt nu för
tiden, och passerade dervid en medelålders herre med
distingueradt yttre, som vid sin arm förde en ytterst
elegant dam af nobelt utseende. Just som jag gick
dem förbi, hördes kavaljeren i lifligt 
öfvertygande ton på franska yttra till damen: »Men
jag försäkrar er, det är en fransyska»! samt damen
svara: »Nej, min herre, låt henne vara»! Hastiga steg
hördes derefter närma sig, ett blottadt manshufvud,
svartlockigt, men med en och annan silfvertråd bland
dessa, böjde sig artigt och behagfullt helsande, och
en musikalisk stämma ljuder i mitt öra: »Min fröken,
ni är fransyska, vi äro således nästan landsmän. Vi
önskade af er utbedja oss några upplysningar om
Dresden, för den händelse ni skulle vilja vara af den
godheten att meddela oss dem?» Förbluffad stammade
jag nästan ursäktande, på så god franska jag möjligen
kunde åstadkomma i ögonblicket: »Jag är en främling
från isiga norden, nyligen anländ till kontinenten»,
hvarpå fransmannen, under framsägandet af 
»mille pardons», drog sig tillbaka, emottagen af damen med ett
gäckande smålöje, medan jag litet flat och ganska
smickrad fortsatte min väg. Det vore angenämt att
få återse den charmante kavaljeren! Du vet att jag
afskyr de unga, fadda narcisser, som endast läppjat
det fräsande skummet af lifvets bägare, medan jag
hyser en viss aktning för den mognade mannen af
stadgadt omdöme och grundsatser. Förtyd således ej
min flygtigt uttalade önskan!

Den 3 Augusti.

Min önskan gick i fullbordan innan jag hunnit glömma
mötet och intrycket af detsamma. Jag var i går på
min vanliga förmiddagsuppvaktning hos madonna San
Sisto, sittande i samspråk med en ung tyska, som är
sysselsatt med kopierandet af englarna vid madonnans
fötter. (I parentes kan jag tala om, att den himmelska
skönheten är engagerad för icke mindre än sju år af
mer eller mindre skickliga kopister. För närvarande
belägras hon af tre målare, uppflugna på sina
trätroner.) Som sagdt, min tyska och jag samtalade,
då bakom oss en mig ej obekant melodisk stämma
hördes yttra på franska till någon bredvid stående
person ett ganska träffande omdöme öfver madonnans
allvarligt oskuldsfulla ansigtsuttryck. Detta föll
emellertid ej min englamålande tyska på läppen,
som skrattande yttrade till mig, på sitt eget språk,
en anmärkning om huru löjligt det var, att dagligen
höra de skiljaktiga, ofta om okunnighet vittnande
omdömen, som fälldes öfver Rafaels mästerverk af
museibesökande. Jag teg, rodnade och vågade ej se
upp, af fruktan att bli igenkänd af min chevalier,
hvilken till min förvåning på god tyska återtog:

»Mina damer, våren ej för stränga mot konstälskaren,
som okonstladt uttrycker sin förtjusning på det sätt
känslan honom ingifver.»

Den lilla tyska fröken blef ej handfallen för så
litet, men hof ånyo upp sin något skärande röst
till genmäle: »Det står hvar och en fritt att
känna, tänka och yttra hvad man behagar, men för
det absolut stora och sköna kan blott den verklige
konstkännarens uppfattning och omdöme ega giltighet»
o. s. v. o. s. v. Under tiden hade jag fått emottaga
en ytterst artig igenkänningshelsning af chevaliern
och en bugning af hans följeslagare, och vågade
nu yttra:

»Himladrottningens oskuldsfulla majestät har äfven på
mig alltid gjort intrycket af något ljuft barnsligt,
medan gudabarnet på hennes arm i sin blick bär
aningsfullt allvar och en hel verld af omedveten
smärta. Äfven tyckes mig att det absolut sköna och
sanna borde utöfva samma verkan på så väl kunniga som
i konsten oinvigda.» På detta kunde ej vår englamoster
gå in, och nu brast dispyten lös på alla sidor och
slutade så, att »das Fräulein» lemnade englabarnen åt
deras öde, läste in färger och penslar i sitt skrin,
tog hatten på toppen och marscherade af, efter en
knapphändig afskedshelsning till oss alla. Nu fann
äfven jag tiden vara inne att försvinna, sedan jag
likväl först ledsagat fransmännen till beskådande
af Ruysdaels »Hagar», hvilken sköna tafla de förut
ej hade reda på. Sedan åtskildes vi, efter en af
chevaliern varmt uttalad önskan att himlen ville
förunna honom att återse den »älskvärda svenskan». Jag
skulle minsann ej heller ha något deremot, ty mannen
intresserar mig. Han är ej fransman, som jag trodde,
utan belgier samt heter de Laitre. Hans kort, som han
vid afskedet lemnade mig, prunkar med en friherrlig
krona och hans gods ligger 
någonstädes mellan Liége och Namur i en särdeles naturskön
trakt, berättade han mig under pilgrimsfärden
genom rummen efter Hagar. Att hans omtalade gods
ej är något »slott i luften» tror jag för visso,
ty mannen ser mycket pålitlig ut, vacker, nobel,
melankolisk och har kanske något öfver fyratio
år på nacken. Han uppehåller sig med sin syster,
en madame de Rouffiac, ett par veckor i Dresden
efter en sejour i Baden-Baden och reser så åter
till sitt land igen. Tro nu ej, att jag är på väg
att bli kär, fastän denne behaglige och fint bildade
kavaljer är en ny och intressant företeelse för min
inbillningskraft. Jag tror mig vara brandförsäkrad
mot Amors brinnande pilar. Konsten är mitt ideal,
friheten och äran mina framtidsdrömmar, och du,
älskade väninna, fyller mitt hjertas känslokraf.

På din uppmaning har jag skrifvit till min far tvenne
ödmjuka och försonande bref, men ännu har intet svar
ingått. Jag skulle känna mig ännu lyckligare än jag
är, om han öfver det förflutnas svalg ville räcka
mig en förlåtande hand och lemna sitt bifall till
mitt beslut att söka det lefnadsmål, som jag anser
vara det bästa för mig. Jag hade aldrig kunnat blifva
någon lycklig och god maka för hans gunstling v. F-t.

Den 10.

Ännu en gång chevaliern, och hans syster till på
köpet. Vi sammanträffade i går afton på en musikalisk
soiré hos konsul K--l i dennes vackra villa i
Loschwitz. Åtskilliga musikaliska storheter och
kritici voro der församlade och ändå skar din lilla
Laura en lager för sina svenska folkvisor. Jag kände,
att jag var till min fördel denna afton. Chevaliern
tyckte bestämdt detsamma. Vi samtalade länge och
lifligt, i synnerhet om Sverige, hvilket land han
sade sig önska att lära känna genom ett längre
besök derstädes. Jag är ej så dålig patriot att
jag skulle velat störa hans illusioner om detta
»patriarkaliska land», som fostrat »Gustave Adolphe»
och Jenny Lind. Det är genom dessa båda så vidt skilda
storheter som utlänningarna tyckas fått en någorlunda
hygglig tanke om björnarnas land, om hvilket de
före den stora sångerskans tid hade en så oredig
föreställning. Denna sistnämdas konstnärsrykte
har spridt en klarare dager öfver oss, än sjelfva
martyrhjeltens epokgörande personlighet.

Chevaliern var, som sagdt, min förklarade tillbedjare
för aftonen och hans syster förtjusande, ehuru litet
tillbakadragen emot främlingen från Norden. Detta
finner jag helt naturligt, så ensam och okänd
som jag lefver här. Det är genom Friedenbergs jag
vunnit inträde i K--ls ansedda hus. Emellertid blef
det uppgjordt att jag i chevalierns och madame
de Rouffiacs sällskap skall göra en utflygt till
Sachsiska Schweiz om ett par dagar.

Tredje Brefvet.

Den 16.

Hos Friedenbergs gjorde jag häromdagen bekantskap med
en ung flicka, som rent af förtjusat mig, så bildad,
god och älsklig är hon. Ej vacker, men af ett så
själfullt utseende, att godhet, renhet och förstånd
genomskimra hvarje drag i hennes anlete. Hon är
förlofvad med en ung målare af betydande talang. I
går tillbragte jag en mycket angenäm dag hos henne
å hennes föräldrars »Weinberg» i Lösenitz, också
»Paradiset» kalladt, i anseende till den hänryckande
utsigt man från de höga vinbergen har öfver Dresden
och dess omgifningar. Fästmannen var ej synlig, men
vi hade mycket roligt i hvarandras sällskap, spelade
à quatre mains, lärde Luisa några svenska meningar,
som hon uttalade på ett intagande sätt med barnslig
brytning, aftecknade ett par vackra utsigter, spisade
mognande drufvor och mådde paradisiskt.

Älskvärda Luisa! hvilken ovanlig företeelse är du
ej, då jag jemför dig med åtskilliga små tillgjorda,
fåfänga baldockor derhemma! Endast med dig, min egen
goda uppoffrande väninna, kan hon ställas i jemnbredd,
och ändå aren I så himmelsvidt olika hvarandra.

Den 20.

Utfärd till Sachsiska Schweiz i går. Hvilken
hänförande dag af sköna naturscener, öfvergjutna af
gyllene solljus, kringfläktade af doftande sommarluft, för att ej tala
om ett angenämt sällskap. Glada voro vi alla, och
naturen här går ej i molltonart, som hemma. Dessa
fantastiska klippformationer ha ingenting nedtryckande
för sinnet, ehuru storartade de än äro. Vattenfallen
brusa muntert, utan bedöfvande larm, bäckarna sorla
lekfullt genom de friskt gröna, doftande skogarna,
hvilkas sus ej är nog hemlighetsfullt för att
injaga heliga rysningar i ens varma blod. Hvarhelst
man beträder klippornas höjder ses Elben leende
slingra sitt glittrande band omkring täcka byar
och grönskande, fruktbara ängder. Vi voro alla för
lyckliga för att mycket tala, men vår språksamme
»Führer» gjorde det så mycket mera. Det var ett
obeaktadt ackompagnement till våra känslors rena
melodi. Vid en klippa, som af en egendomlig naturens
lek afbildar kejsarinnan Maria Theresias sköna profil,
blef jag anmodad att sjunga en svensk visa, och då
den sista tonen af en norsk vallsång förklingat,
spratt jag till vid ljudet af dånande applåder, som
af eko mångdubblades, och såg vid den trånga stigens
krökning ett litet sällskap stå lyssnande, belåtet
leende. Bland dem log Luisas hulda ansigte emot mig
och vid hennes sida en vacker ung man, fästmannen, som
sedan presenterades för mig. Han är nästan för vacker,
och hon tycks tillbe honom. Hans ansigtsuttryck är
drömmande och obestämdt, äfven då han ser på henne,
men känslolös för hennes ömhet är väl ej möjligt att
han kan vara, så älsklig som hon är. Föräldrarna sågo
temligen likgiltiga ut för dottrens älskling, men de
kunna ej neka det högt älskade barnet att följa sitt
hjertas röst. Den unge mannen heter Stephan Händler,
är fattig och föräldralös, full af snille och talang,
men för litet, lefvande i verklighetens verld, enligt
Luisas föräldrars mening.

Efter en liten stunds skärmytsling af vänligheter och
artighet såg jag Luisa och hennes fästman försvinna
i dalen medan vi stego upp till Bastei och der intogo
en god middag, kryddad af den bästa matlust och gladt
skämt, efter hvars slut vi återvände till Dresden
och tillbringade aftonen på spektaklet.

Den 22.

Jag har nu fattat mitt beslut att snart lemna Dresden,
ehuru kärt det blifvit mig. Ja, kanske alltför kärt;
dessa angenäma bekantskaper och älskvärda menniskors
umgänge draga mig alltför mycket ifrån studier och
arbete och derigenom förfelas ändamålet med det
vigtiga steg jag tagit, då jag lemnade fädernesland,
fader och vänner, för att egna mig åt idkandet af den
talang mig naturen förlänat och som eger min odelade
kärlek. Rekommendationsbref till ett godt pensionnat
och professor T. har jag, och det inbillar jag mig är
allt som behöfves, då man ämnar lefva som arbetande
konstnär. Farväl alltså, sköna, poetiska, trefliga
Dresden! Jag vill återse dig då Fräulein Fagers namn
fått mer betydenhet än det nu eger.

Ännu ett litet bref får du af mig före afresan
härifrån.

Fjerde Brefvet.

Dresden den 26 Augusti.

I går fick jag emottaga afskedsbesök af chevaliern och
madame de Rouffiac. Jag hvilade i »Kindergarten» efter
några bland afresans tröttande förberedelser, då jag
öfverraskades af de förnäma gästerna. Vi togo plats i
en skuggrik löfsal, hvarifrån man kunde se barnen på
afstånd svärma omkring under glada lekar. Brydd och
förlägen kände jag mig under den lågande blicken från
chevalierns mörka ögon. Dessa talade ett språk, som ej
gerna kunde missförstås, och madame de Rouffiac undvek
så mycket som möjligt att se på både honom och mig.

»Haf tack,» sade han, »för de oförgätliga stunderna
af den angenäma bekantskap ni skänkt oss. Evigt skall
ni lefva i mitt minne, äfven om jag måste frukta att
snart förgätas under det vexlande panoramat af ert
unga konstnärslif.»

»Af mig näres ingen sådan fruktan,» genmälde jag;
»i Paris, dit jag nu oförtöfvadt reser, ämnar jag
föra ett fullkomligt isoleradt lefnadssätt; der blir
ljuft för mig att dröja vid minnet
af de nyförvärfvade vännerna i Dresden, redan kära
för mitt hjerta.»

»Reser ni till Paris?» utbrast han, »då blifva vi ju
nästan grannar, i synnerhet som vi emellanåt under
vintersäsongen tidtals uppehålla oss derstädes. Neka
oss ej er adress, chère demoiselle!»

»Men», invände madame de Rouffiac; »skulle
mademoiselle ej vilja taga afsked af sommaren hos
oss? Chateaubourg är berömdt för sin naturskönhet,
och vi kunde då glädja oss åt medvetandet, att
mademoiselle ännu en liten tid skulle vara tvungen
att ha oss i vänlig åtanke.»»

»Tack, chère soeur, du har gissat min hemliga
önskan och älskvärdt förekommit densamma» -- utbrast
chevaliern. »Eh bien, mademoiselle, afslå ej denna
vår bön. Vi skola ej qvarhålla er längre än som kan
vara angenämt för er. Det skulle vara orätt att ha för
stora anspråk på er tid, men för den uppoffring deraf,
ni vill göra, skall ni finna en belöning i den glädje
ni derigenom skänker oss.»

Jag var öfverraskad, rörd och ett ögonblick frestad
att antaga tillbudet; men då jag eftersinnade hvad
man tänker om och väntar af mig derhemma, så kunde
jag ej annat än tacksamt afböja detta förslag,
ehuru mycket det kostade på mig. Jag tyckte att
chevaliern dervid såg bedröfvad ut, men madame
de Rouffiac deremot hemligen lättad från ett visst
tvång. Hon är visserligen älskvärd, men en något kall
verldsdam från hjessan till fotabjellet. Brodren synes
dock utöfva mycket inflytande på henne, och detta är
kärlekens. Vårt afsked var hjertligt och dervid blef
aftaladt att vi skulle återse hvarandra i Paris. Det
vore visst roligt, men få se hur det går med den
ihållande arbetsamhet som jag föresatt mig. Ännu
trenne dagar här, hvaraf en hel skall offras till
Luisa, och sedan får jag blott i minnet vallfärda
till det kära Dresden!

Jag har glömt att för dig omtala, att Luisas fästman
kanske kommer att företaga en studieresa till Paris
på samma gång som jag. Min älskvärda väninna har
bedt honom påskynda sin afresa, på det att jag ej
må behöfva resa ensam och utan beskyddare. Är det
ej makalöst vänligt och förekommande emot en person,
som måste vara dem jemförelsevis främmande?

Nu hör du ej af mig förrän från Paris.

Din Laura.

Femte Brefvet.

Paris den 2 September.

Älskade, o visste du hvad jag upplefvat sedan jag
senast skref dig till!

Men jag måste begynna från början:

Chevaliern och madame de Rouffiac afreste
tvenne dagar före mig öfver Mannheim, Heidelberg,
utefter hela Rhenfloden till Köln och derifrån till
Chateaubourg. Ännu i sista stunden ville de öfvertala
mig att följa dem, men mitt öde eller min medfödda
envishet motstod deras böner. Vi togo farväl vid
jernbanstationen, dit jag medförde några blommor och
musikalier af svenska danser och folkvisor för madame
de Rouffiacs räkning. Med ömsesidig saknad skildes vi,
och jag inser nu, men för sent, att det varit bäst
om jag åtföljt dem.

Mycket påkostande var afskedet från Friedenbergs och
Luisa, för att ej tala om skilsmessan mellan henne
och Händler.

»Auf Wiederseh'n» var det sista ord vi hörde från
hennes läppar, då tåget sattes i gång och ilade
åstad okända öden till möte. Ack, mer än okända
och oväntade!

Första dagens resa erbjöd intet anmärkningsvärdt. Vi
hade talrika och pratsamma reskamrater, men Händler
och jag underhöllo oss mest med hvarandra. Vi talade
mycket om Luisa, och till min glädje erfor jag att
han förstår och uppskattar henne som hon förtjenar;
men jag ville ha honom ändå mer dödligt förälskad i
henne. Han tyckes emellertid vara en ung man med ädla
tänkesätt, ehuru i många fall litet exalterad. Denna
exentricitet misskläder honom dock ej, den passar
bra till hans fysionomi à la Byron med gestalt och
hållning af en Apollo di Belvedere.

En half dag uppehöllo vi oss i Mainz, der intet
märkvärdigt utom Gutenbergs staty är att skåda, och
fortsatte resan till Paris dagen derpå. Allt gick bra
ända till Forbach, en liten köping vid gränsen, der
vi fingo undergå den mest småaktiga tullundersökning
jag någonsin kunnat tänka mig. De artiga fransmännen
kunna vara bra oartiga »på dragande kall och embetes
vägnar». Då jag inträdde i vår kupé efter visitationen 
i tullhuset, fann jag att man under min frånvaro
utsträckt undersökningen ända till min lilla matkorg,
deri bröd och bakelser voro sönderbrutna. Då jag
undrande och leende anmärkte detta, svarade 
tulltjenstemannen: »Madame, i dessa bonbons kunde ni ha
gömt små ur och fina spetsar.» Ack, att bli ansedd
för en probenreuter, då man är konstnärinna och
aristokratska till på köpet, det är hårdt, icke sannt?

Vi hade nu fått nya reskamrater, ett yngre franskt
boulevardlejon, som återvände från en spel- eller
badsejour i Baden-Baden, och en äldre dam med otaliga
askar och påsar i sitt sköte och omkring sig. Hon var
på hemresa stadd, från ett besök på landet till sin
bostad i Paris, Batignolles. En tjock, ogenomtränglig
dimma sänkte sig i den dystra aftonstunden ned till
jorden. Händler syntes tankfull och drömmande,
jag var sömnig, den gamla damen blundade och
suckade, fast slutande askar och påsar i sin famn;
fransmannen fantiserade samman en högst ful och
vanprydande nattmössa af en brokig duk och utsträckte
sig derefter med vårdslös grace på sin plats. Jag
drog kapuschongen af min reskappa öfver hufvudet,
fick en beundrande blick af lejonet i nattmössan på
mina små hvita händer, der mammas ring med solitären
ensamt blixtrar, och kände mig helt belåten att all
konversation omsider afstannat. Snart hade jag i en
lätt slummers armar förlorat minnet af den närvarande
stunden, då jag plötsligt väcktes af en våldsam stöt,
åtföljd af en häftig smärta i alla lemmar. Jag och
mina reskamrater voro hufvudstupa slungade mot golfvet
och den gamla damen skrek förfärad:

»Qu'est-ce qu'il y a donc?»

»Det är en stöt, min fru,» svarade lejonet lugnt
i det han med möda reste sig. Hans arm var ur led,
men han uthärdade denna plåga utan att ens blinka.

Damen slapp undan med blotta förskräckelsen och några
lätta kontusioner; med mig var heller ingen fara,
ehuru jag kände en häftig smärta i hufvudet. Min
läckra sköldpaddkam var i bitar, den ena örringen
krossad och mitt lösta hår beslöjade mig så som fordom
Kraka; men jag sjelf hade ej lidit större skada, än
att jag med full sans och stor förfäran såg Händler
ligga utan medvetande och blek som en död.

Vatten fanns ej att tillgå, emedan ingen under
den allmänna förvirringen ännu tänkt på att öppna
vagnsdörren för oss. Lyckligtvis hade vi luktsalt och
eau de cologne till hands; fransmannen med sin friska
arm och vi fruntimmer förenade våra krafter att få
Händler upp på soffan i kupén, och efter en liten
stund såg jag med outsäglig glädje att han öppnade
ögonen och hörde honom mumla svagt. Han hade fått
en svår stöt i bröstet, der en stark blodstockning
egde rum. Snar åderlåtning var af nöden, men vi
stodo midt på vägen och hade ännu ett godt stycke
till närmaste station. Olyckan hände emellan Epernay
och Châlons, stationens namn tog jag ej reda på i
förskräckelsen. Ingen vagn krossades, emedan förarens
hastiga bromsning eller backning af lokomotivet
hindrade tåget att stöta på ett förut gående godståg,
som försinkat sig och ej signalerat detta; men det
hastiga stannandet hade förorsakat stöten och kommit
vagnarna i vårt att häftigt slå emot hvarandra. Tvenne
personer hade likväl blifvit dödade, och många sårade
fördes in i väntsalen, då vi ändtligen ankommo till
stationen, der läkare snart infann sig. Innan Händler
hann att blifva åderlåten infann sig blodstörtning,
som försatte honom i stort svaghetstillstånd.

Många tragikomiska scener föreföllo äfven bland
de verkligt sorgliga i den sal, der både sjuka och
friska voro samlade. Bland andra fanns der en tjock,
rödhårig engelsman, som påstod sig vara svårt skadad i
bröstet. »Andas,» befallde läkaren. John Bull frustade
som ett lokomotiv, »Il n'y a
pas  de quoi!»  försäkrade  Esculapi-sonen  och
vände  sig till dem, som bättre behöfde hans hjelp.

Jag tackade Gud att ha sluppit så lätt undan
den hotande faran. Under sjelfva katastrofens
korta ögonblick genomfor mig en plötslig fasa att
försvinna ur verlden på ett så våldsamt och spårlöst
sätt. Aldrig hade ni derhemma mer fått höra talas om
mig. Ingen visshet hade nånsin vunnits om mitt slut.

Emellertid befann jag mig i stort bryderi för
Händlers skull. Jag kunde ej lemna honom åt hans
öde, ensam bland främmande menniskor, och jag kunde
ej heller stanna qvar hos honom utan tillstymmelse
till förkläde. Läkaren anbefallde honom att stanna
och hemta krafter, men han sjelf yrkade ifrigt på
att bli förd till Paris. Slutligen afgjordes att han
skulle bäddas ned i en sjukkupé och att jag skulle
vaka öfver honom och vid ankomsten till Paris söka
att få honom in hos madame Morin, det pensionnat,
till hvilket jag erhållit rekommendationsbref.

Händler var fortfarande matt, men plågfri, och vår
resa gick så bra, som möjligt var under för handen
varande omständigheter. Dock gjorde jag mitt inträde
i Paris med helt andra känslor och under andra
förhållanden, än jag tänkt mig dem. Detta skimrande
ljushaf, denna glädtigt sorlande menniskomassa,
strömmande öfver de i aftonbelysning strålande
boulevarderna, gjorde ett nästan pinsamt intryck på
mitt trötta och uppskakade inre. Färden från jernbanan
var dock snart tillryggalagd och vi hamnade lyckligt
hos madame Morin, som hade plats för oss och emottog
oss med fransysk vältalighet och liflig beställsamhet.

Madame Morin och jag aflösa hvarandra vid Händlers
sjukbädd, men det ser ut som om tillfrisknandet
skulle bli temligen långsamt. I går uppfyllde jag
den sorgliga pligten att underrätta Luisa om hvad
som inträffat och huru Händler befinner sig.

Den 6.

Ännu intet svar från Luisa. Denna tystnad oroar
mig. Händlers beteende är underligt. I går yttrade
han sin önskan »att få dö nu, emedan han funne sig
så lycklig under nuvarande förhållanden»». Är det
möjligt att Luisas trolofvade kan se mig med annat
än vänskapens eller erkänslans ögon? Mig, som är
henne i qvinnovärde långt underlägsen, om jag än är
en smula fagrare till anletet. Han påstår att jag
har karnationen af Holbeins Madonna och ögonen af
Murillos »Obefläckade jungfru». Jag svarade kärft
och frånstötande på denna utsökta komplimang, ehuru
mitt hjerta sved att nödgas tala hårda ord till den
stackars sjuklingen -- --

O, att Luisa snart ville komma!

Jag känner mig förvirrad, nedslagen, ja harmsen öfver
de hinder, som ständigt hopa sig på min arbetsväg.

Jag begär ju ej bättre än att i frid och ro få
öfverlemna mig åt utöfningen af min konst, utan andra
myror i hufvudet. -- --

Ett par gånger har jag hemtat frisk luft på
boulevarden och är nu förtjust af det glada och
festliga utseende Paris dagligen erbjuder. Här skulle
man kunna angenämt flanera bort sin tid; men dertill
fordras ett lätt hjerta och en tung börs. Ett så
onyttigt lif vore dock ej en framåtsträfvande natur
värdigt, men under mina nuvarande förhållanden är det
en uppfriskande förströelse att komma ut och betrakta
de skiftande taflor, som vid hvarje steg man tager
framställa sig likt de glittrande föremålen i ett
kaleidoskop, hvilka ofta erbjuda nya bilder af i
grunden samma föremål.

Den 8.

Telegram från Cassel. På vägen hit har Luisa sjuknat
af öfveransträngning och oro. Föräldrarna äro
tröstlösa. Hvad kan jag nu göra annat än vaka på den
post, som ödet tilldelat mig; men plågsam är den!

Försigtigt har jag meddelat Händler den ledsamma
nyheten. Han syntes nedslagen, men resignerad, samt
yttrade: »För Luisas egen skull önskade jag att hon
stannat i sitt hem, då jag dessutom är så väl vårdad
och troligen utom
all   fara.»    O, tacksamhet   du   är   stor på
jorden  bland det manliga slägtet!

Några timmar senare.

Nytt telegram. Luisas sjukdom har tagit en, som det
synes, gynnsam vändning. Gud ske lof, jag har hyst
en hemlig fruktan att hennes englavingar redan voro
färdigvuxna! Må jorden ännu länge få bära hennes väna
bild på sin mörka yta. I glädjen afsänder jag genast
denna digra epistel, innan den hinner växa till mera
på bredd och längd.

Snart måtte jag väl få höra af dig, min hjertevän, beder

Laura.

Sjette Brefvet.

Paris den 16 September.

Hvad fick jag höra! Du ruinerad genom S:ska husets
bankrutt. Och jag, som redan depenserat mycket af dina
penningar, utan utsigt att kunna återbetala dem förrän
jag blir myndig! Aldrig skall min far låta beveka
sig att betala ut det minsta af mitt mödernearf,
så länge det står i hans makt att hindra mig få något.

Han finner nog denna olycka vara ett rättvist
straff för oss båda. Något måste emellertid göras,
för att lindra dina bekymmer. Store Gud, hvad skall
det väl blifva af oss? Jag vill skrifva både till
min far och de Laitre om hjelp; men hvad har jag
väl för säkerhet att erbjuda en främmande person,
som dessutom kanske redan glömt mig? Detta förslag
är vanvettigt och måste förkastas. Från madame Morin
bör jag flytta vid månadens slut, det blir för dyrt
att bo hos henne. Jag får krypa upp i en vindskammare
och lefva vid bröd, drufvor och Seinevatten; vinet
kommer på indragningsstat. Händler får sköta sig sjelf
tills Luisa kommer och tar hand om honom. Jag tror ej,
att det ännu går någon nöd på honom i penningväg, men
sjukdom och overksamhet tära nog på hans tillgångar,
som ej kunna vara stora. De blifvande svärföräldrarna
måtte väl draga försorg om att stärka hans kassa,
då tiden dertill är inne.

Den 20.

Det ena olycksslaget följer tätt på det andra! Luisa
dog i förrgår. Förkrossade af sorg hafva hennes
föräldrar med några ord underrättat mig om
dödsfallet. Ack, att jag vore dem nära och kunde
erbjuda dem någon ringa tröst! Min närvaro här är dock
nödvändig, en svår sändning har jag att uppfylla, då
jag skall underrätta Händler om hvad som händt. Ännu
vet han ingenting. Jag är så bedöfvad och bedröfvad
öfver Luisas bortgång, att jag nästan glömt mina egna
bekymmer! Huru skall jag skonsamt nog kunna säga
honom den sorgliga sanningen? Ännu en dag vill jag
bereda mig dertill.

Den 22.

Jag öfverraskades i går af ett bref från de Laitre
i den ädlaste stil. Han anhåller om min hand och
en kärlek, som kan hålla honom skadeslös för hvad
han en gång lidit genom en qvinnas svek. Till
gengäld vill han bära mig på sina händer öfver
lifvets obanade stigar och brådjup. Han älskar mig
ömt, djupt och allvarligt utan grillfängeri och
sjelfviskhet. Hvad eger väl jag att bjuda honom i
utbyte mot dessa ädla känslor? Ett hjerta, som ännu
ej vaknat till medvetande, ett sinne, som oroligt
och obelåtet med sig sjelf ej kan inför samvetet
dölja, att jag kringgått mina barnsliga pligter,
missbrukat väninnans ädelmod, för att blindt lyda
min egen vilja och tillfredsställa mitt egensinne,
och genom allt detta råkat i den brydsamma ställning,
hvari jag nu befinner mig. Skulle jag, för att rädda
mig derur, till räddningsplanka i min nöd, missbruka
och använda denne ädle mans känslor? -- Nej, nej!

Det blidaste och mest aktningsfulla afslag vill jag
sända honom, med försäkran om en vänskap och en
aktning, som skall fortfara hos mig till lifvets
slut. Troligtvis skall jag ej mer återse den ädle
chevaliern, sedan allt är sagdt oss
emellan. -- --

Den 23.

Händler, som nu tyckes vara utom all fara, fick i
går genom mig del af Luisas död. Min af flere orsaker
veka och
upprörda sinnesstämning gjorde mig måhända skicklig
nog att framföra denna jobspost. Jag led innerligt
med och för honom; detta kände han, och hans smärta
upplöste sig i varma tårar. Länge satt han med
nedböjdt hufvud och min ena hand för sina ögon,
tills han sakta slöt den i sina händer och med vek
röst sade:

»Hon var för god för mig och denna jord. Det har
jag ej till fullo insett förrän i denna stund. Detta
hjertas rena och oskuldsfulla kärlek har jag ej
förstått, förrän den för evigt gått förlorad för
mig. Hädanefter skall konsten allena bli min utkorade
brud; i eldprofvet af denna tillbedjan skall jag
kanske bli värdig att ha varit älskad af detta rena
väsen, som nu försvunnit från jorden!»

»Amen!» stammade jag af hjertats grund. Snart skola
hans och mina vägar vara skilda. Måtte det gå honom
så väl, som jag det önskar!

Gud skydde dig och oss alla!

Laura.

Sjunde Brefvet.

Den 4 Oktober.

Me voilà, under himlens fäste och helt nära de
stjernor små! God målardager och öfverflöd af dagsljus
består jag mig, men också sex trappor och stengolf i
min lilla boudoir. Det gör ingenting, blott jag kan
göra besparingar! Min beskedliga portvakterska förser
mig med en rätt god »café au lait» om morgnarna,
en liten côtelette eller »boeufteck» till middag,
då jag ej smörjer mig med någon skåpmat. Allt detta
är billigt, mycket billigt, kaffet är jemförelsevis
det dyraste af min dagliga kost, men något måste man
ju ha att krya upp sig med!

Händler har ur minnet och efter ett fotografikort
målat Luisas porträtt och skänkt mig det. Till
hennes föräldrar har han skrifvit och fått ett
vänligt svar. Deras sorg är ännu lika stor. Jag ville
gerna veta, om han af dem fått löfte om ytterligare
understöd sedan Luisa är borta. Han är alltför
grannlaga att sjelf vidröra denna sträng. Stackars
unge man, kanske är hans ställning snart lika brydsam
som min! Emellertid bor han qvar hos madame Morin och
har börjat smått arbeta på Louvren, der jag ibland
träffar honom och en ung älskvärd landsmaninna, som
också studerar här. Hon besöker mig emellanåt och är
den enda som afbryter den enslighet, hvari jag lefver.

Händler är ännu blek och ser melankolisk ut, men
elden i hans öga har åter flammat upp och han synes
belåten att åter ha blifvit i stånd att arbeta.

Den 15.

Hvilken lycka! Du tror då, att åtminstone hälften af
din förmögenhet skall kunna räddas undan det S:ska
skeppsbrottet! Denna nyhet har lyft en tryckande börda
från mitt sinne och samvete. Kanske skall ändå allt
slutas väl för oss, i synnerhet om jag lyckas uppnå
det mål, dit jag sträfvar! Professor T. ger mig godt
hopp. Men det skall kosta arbete, tid, tålamod och
penningar, denna mäktiga häfstång för nästan all
framgång här i verlden.

Den 22.

Du kan ej gissa hvem som i dag på förmiddagen trädde
in under mitt låga tak. Jo, den som jag nästan minst
af alla väntat att se hos mig: chevaliern! Mycket
förvirrad och under häftig hjertklappning stod jag
upp att emottaga honom. Han syntes lugn, fastän
sorgsen, och frågade med vänlig hjertlighet efter
mitt befinnande. Jag vet ej hvad jag svarade, men han
log vemodigt, tackade mig för mitt bref, hvars vänliga
ordalag något mildrat det nedslående innehållet.

»Men,» tillade han, »om ert hjerta ännu ej
vaknat, hvarför då beröfva mig hvarje gnista af
hopp? Skilnaden i ålder oss emellan är visserligen
stor, men mitt hjerta är ungt och fullt af varm kärlek
till er.»

»Ack, min herre,» svarade jag, »ju rikare ni är på
kärlek, desto större finner jag mitt eget hjertas
fattigdom. Jag högaktar och värderar er för mycket,
för att ej i fullaste mått vilja besvara edra
känslor. Hos er finnes allt, som borde kunna ingifva
en qvinna kärlek, men mitt hjerta har
hittills varit oförmöget att inrymma denna känsla;
låt oss således ej tills vidare vidröra detta ämne.»

Hans ögon hade redan då han inträdde kastat förstulna
och förvånade blickar omkring sig på min allt annat
än komfortabla bostad.

Efter en stunds tystnad utbrast han:

»Men hvarför finner jag er här uppe under
takåsen? hvarför har ni ej stannat qvar hos madame
Morin?»

»Emedan», svarade jag, »omständigheter inträffat,
som nästan omöjliggjort mitt vistande der.»

»Skulle ni ej vilja anförtro en tillgifven vän arten
af dessa omständigheter?» frågade han.

Jag tvekade ett ögonblick, men fann snart att
förtegenhet i detta fall emot en så ädelt tänkande
person vore falsk stolthet. Jag berättade således
allt; förhållandet till min far, din uppoffrande
vänskap, din olycka, eller åtminstone den för
ögonblicket svåra förlägenhet du iråkat samt det
i följd häraf förändrade lefnadssätt jag ansåg mig
pligtig och tvungen att föra.

Han hörde på, utan att afbryta mig, i det en svag
rodnad färgade hans ansigte, och frågade sedan ömt,
i det han fattade min hand:

»Skulle ni vara för stolt att vilja emottaga en
penningförsträckning af mig, er mest tillgifne vän
och tjenare? Då är ni ej den högsinta qvinna jag
ansett er vara.»

Jag ville invända något, men han afbröt mig nästan
strängt.

»Ni får ej qvardröja i detta opassande läge ett
ögonblick längre. Er far skulle på det högsta ogilla
detta, om han kände er ställning. Ni är för hans
skull skyldig att gifva efter för min vilja. Det
står er fritt att vid er myndighetsålder ersätta mig
hvad jag gifvit ut för er. Var ej rädd, vi skola
föra sträng räkenskap med hvarandra; men nu måste
ni tillåta mig att ordna era angelägenheter! Vid Rue
Royal bor en madame le Bel, en högst aktningsvärd dam,
som håller ett angenämt hus. Hos henne skall ni bo,
redan denna afton för jag er dit, sedan jag förberedt
henne på ert emottagande. Hon är van att omhulda unga
bättre fruntimmer och ni skall ej ångra att ha kommit
i hennes hem.»

Hvad skulle jag göra eller säga? Det hade varit
malplacerad finkänslighet eller stolthet, gränsande
till dumhet, att afböja detta med så mycken
grannlagenhet framställda förslag. Jag förmådde ej
tala, blott trycka hans hand, medan tårarna stego mig
i ögonen. Jag är färdig att hata mig sjelf derför att
jag ej blir kär i honom; men man kan ju ej befalla
öfver sitt hjerta!

Nu måsta jag ordna och packa in mina tillhörigheter
för affärden till madame le Bel. Alltså får
du ej något vidare bref från »filosofen på
vindskammaren». Alltid din

Laura.

Åttonde Brefvet.

Rue Royal den 3 December.

Ack, min egen vän, huru jag misskänt min fars
hjertelag! En liten tid lät han mig välförtjent
pröfvas af motgången, till hvars vidrighet jag sjelf
bidragit, och nu räcker han mig en både förlåtande
och hjelpsam hand! Nu först kan jag andas rätt fritt,
ej derför att chevalierns ädelmod nedtryckte mig,
men jag befann mig dock i en mycket skef ställning,
söndrad från mina närmaste, missnöjd med mitt eget
handlingssätt och fruktande att ej stå i klaraste
dager för dem som känna mig här, ehuru chevaliern
med största grannlagenhet gjort sig till min homme
d'affaires och ej låtit någon i honom ana beskyddaren
eller välgöraren. Jag kan nu utan tvång och förbehåll
tala om hem och fader. Denne far, som älskar och
förlåter mig, han är min naturlige beskyddare. Aldrig
skall min vilja korsa hans, då må hellre hvarje strid
utkämpas inom mitt eget bröst, det har jag heligt
lofvat mig sjelf! -- --

Du vet hur godt och angenämt jag har det här. Nu
plågar mig endast oro öfver stackars Händler, hvilken
ej hört något vidare af Luisas föräldrar, och jag
fruktar mycket, att hans tillgångar smält ihop till
nästan intet nu. Naturligtvis
har han ej talat om dessa omständigheter med mig. Men
det kan ej förhålla sig annorlunda än jag tror. Ett 
förstulet hopp vågar jag nära, att min ädle chevalier
skall fatta deltagande för honom och möjligen göra
något för detta konstnärssnille. De ha sammanträffat
här, hos madame le Bel, och chevaliern syntes ganska
intagen af honom. Jag kan likväl ej inblanda mig
i förhållanden, hvaraf jag ej erhållit förtroende,
utan måste jag låta ödet råda. -- --

Chevaliern har rest, för att återvända på nyåret i
sällskap med sin syster. Det kan ej annat än glädja
mig att återse dem och få njuta af deras umgänge;
men hur skall jag väl undgå strömhvirfveln af stora
verldens nöjen, dit de vilja införa mig? Mitt kära
arbete, som mer än allt annat lifvar och förströr
mig, jag får ej då som nu hängifva mig deråt helt
och hållet.

Aftnarna hvilar jag, då samlas många utmärkta och
talangfulla personer i madame le Bels salong. Då
drickes der té och limonad; men själafödan är mera
substantiel: musik, underhållande konversation,
kryddad med attiskt salt, ibland proverber och
lefvande taflor. Din Laura är ofta prima donnan
på dessa tillställningar. Händler är mycket väl
emottagen och gerna sedd i madames salong. Minnet af
hans förbindelse med Luisa tyckes nu vara temligen
förbleknadt. Han älskar och ärar detsamma, men säger
att hon var för upphöjd och passionfri för att rätt
passa till en konstnärs maka: hans själ uppröres
så ofta af mörka lidelser, hvilka skulle skrämt
och oroat henne. Kanske har han rätt. Men att hon i
hvarje fall aldrig skulle upphört att älska honom,
det är jag fullt säker om. -- Hvad hans affärer angår,
befarar jag det värsta. Hans glädtighet är ofta
för öfverdrifven, för att kunna vara verklig. Hans
framsteg på konstnärsbanan äro högst betydliga och
bredvid honom tycker sig din Laura vara en äkta
klåperska.

Nionde Brefvet.

Den 2 Januari 186*.

Dyraste vän! Julen ligger bakom oss och för mig som
hade den aldrig egt rum. Jag firade den ej bland de
andra skandinaverna, utan juldagarna förflöto som
hvarje annan årets dag. Deremot var nyårsaftonen
helgdagsaktig med sina »étrennes» samt stora och
små surpriser. Ett årsskifte är också en vigtig
tidpunkt, som väl kan förtjena att firas. Några
egentliga högtider hållas dock ej här. Deremot synes
mig hvarje dag så glad och festlik, att man knappt
kan hinna rufva öfver sina hjerteqval -- i fall man
har några sådana.

Den 10.

Chevaliern och madame de Rouffiac anlände nyårsdagen
och bo i vårt grannskap. Madame de Rouffiac är mycket
vänligare emot mig nu än förr; måhända håller hon
mig räkning för, att jag ej blef hennes svägerska,
så vida hon vet af hela frieriet. Chevaliern är
faderligt vänlig emot mig nu; men då han tror att jag
ej ger akt derpå, följa mig ständigt hans forskande,
genomträngande blickar. I syskonparets sällskap
besöker jag ofta teatrar, konserter samt till och med
baler, men jag finner sällan i dessa tillställningar
det nöje, som man välvilligt har för afsigt att bereda
mig. Mitt hjerta täres starkt af hemlängtan; kanske
hade det varit bättre för mig, om jag aldrig lemnat
fäderneslandet. Ej passar nordens bleka sippa bland
de glödande rosorna i södern. Jag vet ej hvarför,
men mitt friska ungdomsmod är brutet; kanske har
jag missförstått min kallelse och öfverskattat mina
konstnärsanlag? Jag är ej mer som förr, och dock har
det gått mig
bra mycket bättre än jag förtjenat. Kanske är
jag melankolisk just derför, genom öfvermåttet af
lycka. Du klagar också på mig, att mina bref äro
alltför lakoniska, oeh dock är mitt hjerta så fullt,
så fullt!

Den 25.

Förhållandet mellan chevaliern och Händler synes
allt mer förtroligt, en viss säkerhet i Händlers
hela väsen synes antyda förbättrade omständigheter,
säkert spelar chevaliern äfven dervidlag Mecenas
roll. Också madame de Rouffiac synes förtjust i den
sköne, snillrike unge mannen. Det förefaller mig som
vore jag öfverflödig för dem alla, och dock kan jag
ej klaga öfver bristande vänlighet. Felet måste ligga
hos mig! -- --

Den l Februari.

Hvilken nyhet! Chevaliern har adopterat målaren
Stephan Händler! -- --

Aristokraten och konstnären, Belgien och Tyskland
i så nära och frivillig förening! Mina varmaste
välönskningar för den unge konstnären hafva vida öfver
förmodan blifvit uppfyllda. Måtte den ädle baron de
Laitre genom detta steg skörda all den glädje, som
han är värdig att i rikt mått uppskära! Kanske skall
han genom kärleken och tacksamheten af sitt hjertas
son finna den frid och lycka, som han fåfängt skulle
sökt vid sidan af en ung, ej fullt sympatiserande
makas sida.

Jag reser hem i vår. Ej har jag ernått det högt
flygande konstnärsmål, som jag en gång drömde mig. Men
jag har gjort vackra framsteg och skall blifva ansedd
som en ej alldeles vanlig dilettant. Dermed får
jag låta mig nöja och finna min glädje i, att med
kärleksfullt hjerta söka uppfylla mina dotterliga
pligter. I din trogna vänskap skall jag finna den
tröst, som lik den vänliga aftonstjernan skall lysa
mig till lifvets slut!

Hvad jag längtar att återförenas med dig!!!

Den l Mars.

Ja, jag kommer »när Maj har löfvat våra lindar», men
ej ensam utan i talrikt och kärt sällskap. Madame de
Rouffiac, chevaliern och -- min trolofvade, den unge
baron de Laitre de Chateaubourg. -- Chevaliern hade
redan länge gissat den hemlighet, som vi älskande
sökte dölja till och med för oss sjelfva, och för
att göra vår förening möjlig adopterade han Stephan
Händler, dock först sedan han lärt känna honom och
funnit honom värdig att blifva ett föremål för allas
vår kärlek. Aldrig skulle jag vågat utbedja mig min
fars samtycke till ett giftermål med den fattige,
ofrälse målaren, ehuru otvifvelaktigt en stor
framtid som konstnär väntar honom. I strid mot min
fars vilja ville jag ej heller någonsin mera handla,
derför sökte jag från början qväfva det uppspirande
fröet af den mäktiga känsla, som beherrskade hela min
varelse. Deraf mitt missmod och min djupa nedslagenhet
under denna sista tid. Nu har jag dock vid min sida
förespråkare, som låta mig hoppas att blifva kallad
baronessa de Laitre de Chateaubourg. -- --

Hvad säger du om chevalierns karakter? Man känner sig
vara en liten menniska och låg egoist, då man jemför
sig med detta sjelfförsakande väsen. Man skulle ej
kunna lugnt njuta af hans öfverväldigande godhet,
om man ej såge den sällhet, som han bereder andra,
återspeglas i hans egen mildt glädjestrålande
blick. Då man varit nog lycklig att lära känna en
så ädel menniska, måste man ovilkorligt utbrista med
markis Posa i Schillers Don Carlos:

»Vid Gud, att lefva är dock skönt!»


Den gamla rönnen.

Väl jag mins, hur förr du stod 
Med din stolta, rika krona 
Som en gammal kämpe god, 
Hvilken dödens pilar skona.

Öfver barndomshemmets frid 
Du din rika skugga bredde,
Och sitt bo i vårens tid 
Trasten i ditt löfverk redde.
Rika blommor bar du då, 
Skönt af fågelsång omtonad,
Herrligast mig syntes så, 
Gamle vän, din hufvudbonad.

Och i vårens ljumma qväll
I ditt skygd helst leken fördes;
Barnets fröjd, så glad och säll, 
Gällast i din närhet hördes.

Nu af tidens hand jag ser 
Sköflad, gamle vän, din krona, 
Trasten flytt, och aldrig mer 
Skola der hans sånger tona.

Ireneus.


Allmännyttigt.

Malt-bonbons. Den under detta namn förekommande
konfektyr är mycket helsosam, men hålles till
oskäligt högt pris. Beredningssättet är likväl så
enkelt och billigt, att hvem som helst kan koka sina
maltkarameller och erhålla dem hälften billigare. --
Ett och ett halft skålpund vatten inkokas med ett
skålp. rostadt kornmalt tills hälften återstår,
hvarpå afkoket silas och ånyo sättes på elden
jemte ett skålpund socker till dess det håller
karamellprofvet. Då slås alltsammans öfver en sten-
eller marmorhäll, som dessförinnan blifvit ingniden
med matolja eller osaltadt smör. Slutligen begagnar
man en bordknif, som likaledes bestrukits med olja,
och skär dermed ut karamellerna, hvarefter de lemnas
att kallna.

Blommande reseda vintertiden. Då resedan hör till de
ettåriga växterna, hvilka, utplanterade på kalljord,
utveckla nya blommor ända till dess de dödas af
frosten, så egnar den sig äfven för odling i kruka,
och man kan lätt bringa den att blomma vintertiden, om
man går till väga på det sätt vi här vilja beskrifva:

I midten af Juli månad fyller man så många 4-
till 5-tums krukor, man önskar, med kraftig men
sandblandad jord. I hvardera sår man 20 till 30
resedafrön och täcker dem sedan med litet sand, som
man sakta tilltrycker. De sålunda tillredda krukorna
ställas i kallt rum eller växthus och hållas i början
i skugga; dock böra de vattnas mycket sparsamt.

När plantorna äro uppkomna och blifvit en tum höga,
så bortplockar man af dem så många, att blott sex
eller åtta i hvarje kruka blifva qvar; vid en och en
half tums höjd afklipper man skotten, på det de icke
må genast sätta blom. I Oktober flyttar man krukorna
i fönstren eller till ett ljust ställe i det kalla
växthuset och gifver dem en gödseldusch, om deras
utseende tyckes göra sådan behöflig. Alla gula blad
bortskäras. -- På detta sätt behandlade, skall man
från December till Mars hafva blommande resedor.

En af de största prydnader äro resedaträden, hvilka
vid ändamålsenlig behandling bilda stam och räcka
många år, ehuru resedan verkligen hör till de ettåriga
växterna. Dessa sås på ofvan beskrifna sätt, blott
att man behåller endast den kraftigaste uppkomlingen
i midten af krukan och stödjer den med en liten
träpinne, i det man småningom afskär sidoskotten och
slutligen alldeles aflägsnar dem. En hufvudsak för
att kunna bilda en klotformig krona på den fotshöga
stammen är att man icke låter grenarna blomma, utan
då och då stympar dem. Ofta finnas bland vanliga
krukresedor enstaka plantor, som af sig sjelfva vilja
i höjden eller bilda trädartad stängel, något som
ofta blir fallet med de öfvervintrande. Dessa kan
man redan under sommaren
uppdraga till vackra träd,  som blomma hela vintern
igenom och fylla rummen med sitt behagliga doft.

Odling af murklor. En fransk godsegare från
Bourg-la-Reine har i Journal d'Agriculture meddelat
några lyckliga rön, dem han gjort angående odling
af murklor. Vi tro att dessa äfven kunna ega sitt
värde för svenska läsare och återgifva dem, under
förhoppning att de må locka en och annan att göra
ett försök i samma riktning. Murklor äro hos oss
visserligen icke sällsynta, men de stå köpare rätt
dyrt, emedan på de orter, der murklorna ymnigast
förekomma, allmogen ej fäst tillbörlig uppmärksamhet
vid vigten af deras insamling och försäljning.

Herr Laurent Geslin skrifver i ofvannämda journal:

»Såsom stor älskare af murklor, hvilka äro nästan
lika delikata som tryffel, kom jag år 1868 på
den tanken att på min landtegendom anlägga en
drifbänk för att odla murklor på samma sätt som
champignoner. Drifbänken blandades af 2/5 torr
hästspillning, 1/5 jord, dränkt med gödselvatten,
och 1/5 multnadt trä.

I denna bänk sådde jag bitar af murklor, dem
jag sjelf samlat. Resultatet motsvarade icke
mina förhoppningar. Den i en mörk källare stående
drifbänken betäcktes med champignoner, medan blott
5 stycken murklor infunno sig.

Jag ersatte nu 1/5 af hästspillningen med jord, som
blifvit tagen från stället, der murklorna växte
vilda. Följande året skördade jag
på en säng af ett par och tjugo qv.fots yta 13.5
kilogr. murklor. Den regelbundna afkastningen började
i de första dagarna af April och varade till midten
af Juli. Från den tiden upphörde växtligheten och
jag fann sedan blott en och annan murkla.

Året derpå började min bänk vid samma tid åter att
drifva, och nu är afkastningen så stor, att den
mer än rikligen betalar de obetydliga anläggnings-
och underhållskostnaderna.

Jag tror emellertid att min drifbänk med detta år
är utvuxen och jag ämnar derför anlägga en ny och
deruti så svampfästena af de murklor, som jag erhåller
genom skörden.

Jag har för denna sådd valt de små, bruna murklorna,
hvilka jag föredrager framför de hvita, som
visserligen äro större, men ej så välluktande.

Murklan liksom champignonen älskar hvarken luft
eller ljus, men hon behöfver dess mera vatten;
emellertid är det nödvändigt att ej låta vattnet stå
för länge i drifbänken. Jag har derför anlagt den
blott 15 centim. höga drifbänken på två lager af vide,
hvarigenom vattnets bortrinnande underlättas. Jorden
bör icke hoppackas af en stark vattenstråle, hvarför
jag vattnar bänken med en sil.

Murklorna låta lätt torka sig och kunna sedan användas
hela året om.»


Charad.

Mitt första ber, 
Mitt andra ler, 
Mitt hela ä' fälle
Ett lite' samhälle.

A-s-n.


Bokstavsgåta.

Följande bokstäfver och stafvelser,
riktigt sammansatta, bilda tolf ord, hvilkas
begynnelsebokstäfver utgöra namnet på en stor svensk
skald och slutbokstäfverna i samma ordningsföljd, med
tilllägg af ett stumt h, ett af hans namnkunnigaste
arbeten:

lo, ven, ka, n, al, s, ol, sa, a, u, vi, os, e, f,
s, ska, dem, i, te, kem, o, t, f, e, ia, g, s, n,
ma, e, g, r, a, r, i, t, i, s, a.

Orden beteckna:

1. Ett karlnamn. 2. Ett nordiskt folk. 3. Ett
läroverk. 4. Lika med 0. 5. En hemlig
vetenskap. 6. Ett "oborstadt" husdjur. 7. Ett
räkneord. 8. En af gamla testamentets profeter. 9. Ett
lysämne. 10. En romersk konung. 11. En af Guds
egenskaper. 12. Namnet på "blommornas drottning".

J. Bkmn.


Rebus.




Palindrom.

Vid sjömannens sida mitt rättfram du ser. 
Mitt bakfram konsert uti björktoppen ger.

Ol. Ersson.


Uttydning.

Lösning af Logogryfen i föregående häfte, sid. 288:
Hexmästare, hvaraf fås: ras, hes, hast, hare, resa,
sax, tsar, stam, sex, metare, hat, harem, mara,
stare, reta, mera, Herta, Mars, het, hexa, tam, räta.
Från Gustaf II Adolfs dagar.

Anteckningar om lefnadssättet vid konungens hof, hans resor, familjförhållanden m. m.

Af J. M. 

III.

(Åren 1618-1620.)

Strax efter Gustaf Adolfs kröning företog den nu
sextonårige hertig Carl Philip den utländska resa,
som då ansågs såsom ett nödvändigt bihang till en
ädelboren ynglings uppfostran. Sedan lejd från danska
konungen erhållits med vilkor »att hans kärlighet med
hans medhafvande komitat geleydeligen sig förhåller»
-- hvilket mycket stötte Gustaf Adolf -- anträddes
resan den 2 December 1617 från Nyköping. Konungen
medföljde till Vadstena, der han vände om till
Stockholm. Hertigen medförde ett följe af tjugo
personer, hvaribland marskalken Mathias Soop och
hofmästaren Didrik v. Falkenberg. Vid danska gränsen
möttes han af de danska ståthållarne i Helsingborg,
Landskrona och Laholm, hvilka beledsagade honom
till Helsingör, der han väntades af hertig Ernst
af Sachsen, som införde honom till Kroneborg. Här
emottogs han af konung Christian IV, som lät
anställa präktiga måltider med tre anrättningar
och tjugofyra rätter i hvarje anrättning, samt
slutligen trettiosex skålar konfekt. Under måltiderna
uppfördes »herrlig musik med många förändringar»;
ett fyrverkeri anställdes, som skulle kostat öfver
3,000 rdr (nu förmodligen det tiodubbla). Af danska
konungen erhöll hertigen till skänks en klenod,
som skattades till 500 rdr; uppvaktningen erhöll
guldkedjor med konungens bild. Vid afresan den 20
December beledsagades hertigen med tvenne kungliga
vagnar öfver hela Seland, och ståthållarne jemte
flere danska herrar följde honom, hvar genom sitt län.

I Tyskland emottogs han med samma
hedersbevisningar. Råden i Lübeck, Hamburg och
Brehmen gåfvo honom vackra föräringar. Hos landtgrefve
Wilhelm af Hessen-Cassel, der han tillbragte en vecka,
blef han med mycken högtidlighet emottagen. Likaså af
landtgrefve Philip af Hessen-Darmstadt, af kurfursten
Fredrik V af Pfaltz och andra tyska furstar, till
dess han inträffade hos svågern i Zweybrücken.

Derifrån företog han (den 21 Februari) en resa till
Paris, under hvilken han hade företräde hos Ludvig
XIII den 11 Mars och hos hertigen af Lothringen i
Nancy. Efter återkomsten till Tyskland vistades han
dels hos markgrefven Georg Fredrik af Baden i Durlach,
dels hos hertig Johan Fredrik af Würtemberg i
Stuttgart (den 17-22 Mars), hvarunder han roades med
jagt i Schwarzwald. Af rådet i Nürnberg förärades
honom sedermera ett förgyldt kredens, trettiotvå
kannor vin och några fiskevaror. Påskhelgen (den 4-9
April) tillbragte han
i Dresden, der det kurfurstliga hofvet visade honom
mycken uppmärksamhet. Fästningsverk, rustkamrar
och andra märkvärdigheter besågos. Der erhöll han
äfven underrättelse om hertig Johans frånfälle
jemte uppmaning att oförtöfvadt återvända; Gustaf
Adolf uttryckte sin önskan: »att han ville välja en
dygderik fröken, som är af vår tro, efter vi nu äre
fast få vordne.» Man har i detta yttrande velat se en
antydan, att den unge konungen, ännu sörjande öfver
förlusten af Ebba Brahe, vid den tiden slagit alla
giftastankar ur hågen; likaså i ett annat, då han
spådde att pfaltzgrefvinnan Catharinas förste son
en gång skulle blifva hans efterträdare på svenska
tronen. Carl Philip fick likväl ej tillfälle att taga
sig en brud. Ty redan den 3 Maj inskeppade han sig i
Rostock, der rådet skänkte honom en åm rhenskt vin
och en läst rostocker-öl; och den 12 Maj landsteg
han efter en svår och stormig sjöresa i Nyköping.

Gustaf Adolf hade i början af 1618, för att anordna
tredje utbetalningen af Elfsborgs lösen, gjort en resa
till de södra orterna, öfver Jönköping, Alingsås och
Lidköping, hvarefter han begifvit sig till Svartsjö,
der han tillbragte slutet af Februari och början af
Mars. Der erhöll han äfven underrättelse om hertig
Johans dödsfall den 5 Mars på Vadstena, vid nära
30 års ålder. Den svage och sjuklige fursten, hvars
lefnadslycka blifvit bruten, hade under sina friska
mellantider mest sysselsatt sig med jagt samt med
byggnaden af det präktiga Johannesborgs slott vid
Norrköping. Men hertigdömets styrelse fick gå vind
för våg, och befolkningen tyngdes af hårda skatter,
så att en allmän fattigdom i den eljest rika provinsen
yppat sig. På sista tiden hade hertigen varit mycket
gudlig. Vid måltiderna iakttogs noga, att före maten
läsa till bords och efteråt sjunga en psalm. Den
som vid hans hof uraktlät att bivista gudstjensten,
straffades med tjenstens förlust. På sotsängen
beklagade sig hertigen för sina hofpredikanter, att
han under sina bönestunder ej mera förmådde stiga
upp och falla på knä, såsom han förut alltid varit
van vid. Han hade inga barn med Maria Elisabeth,
men väl en naturlig son vid namn Hans Johansson,
åt hvilken han testamenterade något silfver.

Så fort konungen fått kännedom om dödsfallet,
reste han på några dagar ned till Vadstena för
att taga furstendömet i besittning och anordna
begrafningen. Som kläde ej fanns i Östergötland,
skulle sådant nedsändas från Stockholm; likaledes vin,
nemligen, förutom franskt, femtio åmar rhenskt.
Adeln i hertigdömet uppbådades med dess rusttjenst
till begrafningen, äfvensom flere biskopar och hela
hertigdömets presterskap. I början af Juni reste
hofvet till Vadstena, för att bivista likfärden, och
derifrån till Linköping, der begrafningen försiggick
i domkyrkan. Liket bars af tjugofyra adelsmän.

Längre fram på sommaren, strax efter Ebba Brahes
giftermål med Jacob De la Gardie, försiggick den
hemlighetsfulla resa till Tyskland, under hvilken
man tror att Gustaf Adolf för första gången såg sin
blifvande brud. I medlet af Juli for han sjöledes till
Kalmar, der han vistades några veckor. Men i början
af Augusti gick han åter till sjös i Östersjön,
utan att någon visste, hvart han tog vägen. Med
visshet känner man blott, att konungens fartyg
några veckor legat under Jasmund på Rügen och vid
Rostock. Ryktet ville dock veta, att han under denna
tid varit i Berlin. Säkert är att under följande
vinter underhandlingar egde rum angående giftermålet,
som syntes lända till ett önskligt resultat.

Den 20 Augusti återkom konungen till Kalmar, der han
möttes af nyheten, att äfven hertig Johans gemål,
systern Maria Elisabeth den 7 Augusti aflidit på
Bråborg, i sitt tjugotredje år. Han skyndade genast
dit för att öfvertaga lifgedinget och anordna
begrafningen, hvilken dock tills vidare måste
uppskjutas af brist på svart kläde till kyrkans och
salarnas beklädande samt af vax till ljus och facklor,
hvilket först måste införskrifvas från Tyskland.

Hösten 1618 tillbragtes af Gustaf Adolf mest i
Stockholm, med undantag af en utflygt till Upsala
i medlet af September och till Dalarne i början
af December, hvarifrån han öfver Ulfsund begaf sig
till Nyköping, der han hos sin moder vistades under
julhelgen.

I början af Januari 1619 for konungen till Bråborg
för att anordna sin systers begrafning, hvarvid det
olyckstillbudet inträffade, att isen på Bråviken brast
samt häst och släde försvunno i djupet, och konungen
blott med möda kunde räddas från att drunkna. Sedan
hofvet blifvit församladt, försiggick likfärden från
Bråborg till Linköping den 18 och 19 Januari, hvarpå
begrafningen under sedvanliga högtidligheter den 20
Januari egde rum i domkyrkan.

Samtidigt erlades (den 20 Januari) den med stor
möda hopskrapade fjerde och sista inbetalningen af
Elfsborgs lösen, hvarpå fästningen den 31 Januari
öfverlemnades af danskarna. Sedan sändebud från
båda rikena å ett gränsmöte i Ulfsbäck genom vänlig
öfverenskommelse afslutat återstående tvisteämnen,
afreste Gustaf Adolf dit öfver Yadstena och Jönköping
för att personligen besöka konung Christian IV i
Halmstad. Vid ankomsten till danska gränsen den
25 Februari möttes han af halländska ryttarefanan,
jemte tvenne danska riksråd, som på andra sidan
gränsestenen helsade konungen välkommen med ett
tal, hvilket inom svenska gränsen af Johan Skytte
besvarades. Derefter red konungen öfver gränsen
och satte sig i sin vagn jemte de två danska
riksråden. Och då han mot aftonen nalkades Halmstad,
möttes han en half mil från staden på en stor hed
af danska konungen, som beledsagades af sin adel,
jemte skånska och seländska ryttarefanorna, hvardera i
särskild uniform och präktigt utstyrda med allehanda
slags sköna fjäderbuskar. Så fort Gustaf Adolf fick
sigte på konung Christian, steg han ur vagnen och till
häst samt red fram, åtföljd af tolf adelsdrabanter
till fots, klädda i svart sammet. Derefter stego båda
konungarna af hästarna och togo hvarandra i handen,
under pukors dån och trumpeters klang. Sedermera
satte de sig åter till häst och redo mot staden,
der de möttes af kastade fyrbollar, som utan att
skada nedföllo på sidorna af vägen. På vallarna
och gatorna väntade borgerskapet med sina fanor
och under vapen. Vid gatan till slottet spelade
»en skön och herrlig musik». Under aftonmåltiden
omfamnade konungarna hvarandra flere gånger, hvarjemte
lifliga vänskapsbetygelser utvexlades mellan deras
följeslagare. Derefter roade man sig i trenne dagar på
slottet med gästabud och dans, emedan en mängd förnäma
danska fruntimmer blifvit inbjudna till mötet; äfven
konungarna deltogo ofta i dansen. Den 28 Februari
hölls högtidlig gudstjenst i stadens kyrka, hvarvid
bads för fred och endrägt mellan båda rikena. Sedan
några dagar blifvit egnade åt
allvarsamma förhandlingar, samt gyllene kedjor med
medaljer och konungarnas porträtter blifvit ömsesidigt
utbytta, återreste Gustaf Adolf den 3 Mars till
svenska gränsen, hvarvid allt tillgick ungefär på
samma sätt som vid ankomsten, talen vid gränsstenen
inberäknade. Under hela samvaron hade konung Christian
ständigt lemnat Gustaf Adolf högra sidan. En stackars
dansk hofbetjent, hvilken trots danska konungens
påbud förolämpat en svensk, hängdes efter afresan.

Några dagar senare höll Gustaf Adolf den 6 Mars sitt
högtidliga intåg i det med så stora ansträngningar
återvunna Ny Elfsborg, då han beledsagades af den
för tillfället uppbådade adelsrusttjensten i Småland
och Vestergötland. Sedan det nya Göteborgs anläggande
blifvit beslutadt, företog konungen öfver Jönköping,
Vadstena och Nyköping återfärden till Stockholms
slott, der han inträffade i slutet af April och
sedermera vistades några månader.

Under tiden hade de underhandlingar, som redan blifvit
öppnade med brandenburgska hofvet, angående ett
giftermål med Maria Eleonora, så långt framskridit,
att Gustaf Adolf trodde sig kunna afhemta sin
brud. I medlet af Juli afsände han till sakens
förberedande sin dåvarande kammarjunkare, Gustaf
Horn, till Berlin med bref till brudens föräldrar,
kurfursten Johan Sigismund och hans gemål Anna,
med hvilken kurfursten efter hennes faders död i arf
1618 erhållit Ostpreussen. Den 24 Juli afreste Gustaf
Adolf sjelf på några präktigt utstofferade skepp
från Stockholm till Kalmar. Horn hade instruktion
att tillkännagifva konungens tillämnade resa till
Tyskland för att underhandla med åtskilliga furstar
om förbund, äfvensom att han först ämnade komma
till Berlin; vidare skulle han känna sig före,
om man der önskade besöket och hvad man tänkte om
giftermålet. Gustaf Adolf gjorde sig så säker om en
lycklig utgång, att han från Kalmar gaf befallning
om rummens iordningsättande på Stockholms slott och
att dertill skulle lånas tapeter, sängar med mera
dylikt af enkedrottningen; rådet och adeln skulle vid
påfordran vara i ordning med sin rusttjenst, äfvensom
adelns fruar vara beredda att vid tillsägelse infinna
sig i Stockholm och der emottaga konungen och hans
sällskap; godt vin skulle oförmärkt skaffas i förråd;
åtskilliga personer skickades till Tyskland att köpa
vagnshästar och åtskilliga förnödenheter.

Af allt detta blef emellertid intet, emedan kurfursten
svårt insjuknade och snart derefter afled (den 23
December). Gustaf Adolf måste inställa alla sina
tillrustningar och företog i stället en ytterligare
resa i rikets södra landskap, nemligen i September
öfver Jönköping till Elfsborg och i Oktober tillbaka
öfver Jönköping och Vadstena till Stockholm, under
vägen vistandes dels i städerna, dels på kungsgårdar,
prestgårdar och bruk.

Sedan Gustaf Adolf i Februari 1620 företagit en resa
till Dalarne, höll han i slutet af samma månad och
förra hälften af Mars riksdag i Stockholm. Samtidigt
(den 5 Mars) ingick hertig Carl Philip hemligt
äktenskap med Elisabeth Ribbing, dotter till
riksskattmästaren Seved Ribbing. Äfven konungen
kunde nu åter börja tänka på sitt giftermål. Men denna
gång beslöt han sjelf utresa till Tyskland samt på ort
och ställe uppgöra alla behöfliga överenskommelser. I
sällskap med pfaltzgrefven Johan Casimir -- som några
veckor förut kommit till Sverige för att anhålla
om bistånd för sin slägting, numera konung Fredrik
af Böhmen, i dennes strid med kejsaren -- afreste
han den 24 April inkognito till Tyskland. Utanför
Berlin skildes pfaltzgrefven från honom och begaf
sig till Pfaltz. Man känner, huru konungen sedermera
med möda kunde erhålla logis i Berlin, huruledes han,
enligt hemlig öfverenskommelse med enkekurfurstinnan,
en söndag okänd på slottet bivistade gudstjensten,
derefter erhöll företräde och inbjöds till måltid,
då han första gången fick samtala med sin blifvande
brud o. s. v. Likaledes är bekant, huru han sedermera
fortsatte sin resa till Heidelberg, förmodligen för
att besöka sin svåger och syster och taga reda på
den politiska ställningen, samt de äfventyr som der
träffade honom. Hemresan gick öfver Hamburg, der han
af sin agent köpte en dyrbar diamantring, och Wismar,
der han inskeppade sig.
Efter tvenne månaders bortovaro återkom Gustaf Adolf
den 1 Juli till Stockholm. Derpå inhemtade han sin
moders och sina riksråders tanke angående lifgedinget,
bröllopsgärden och de politiska förhållanden, som i
följd af giftermålet kunde uppstå med brudens broder,
den unge kurfursten Georg Wilhelm af Brandenburg --
hvilken för Ostpreussen var länsherre under konung
Sigismund af Polen, med hvilken Sverige då befann
sig i krigstillstånd, -- samt underrättade kringboende
furstar om sin afsigt. För att hemta bruden utsändes
rikskansleren Axel Oxenstjerna; han befalldes
öfverlemna en dyrbar förlofningspresent (arrham)
och, för att i möjligaste mån påskynda bröllopet,
i allt rätta sig efter brudens moder. Den 7 Augusti
afseglade Oxenstjerna med åtta af kronans förnämsta
skepp, öfver hvilka den nyss till riksamiral utnämde
Carl Carlsson Gyllenhjelm förde befälet; Gustaf Adolf
följde med till Landsort, hvarifrån han återvände till
Stockholm. När eskadern kommit utanför Carlsöarna,
måste den likväl för storm och sjöskada återvända till
Elfsnabben, hvarifrån den dock snart åter kunde utgå,
så att den i slutet af Augusti angjorde redden utanför
Rostock. Underhandlingarna i Berlin gingo lyckligt;
giftermålskontraktets undertecknande uppsköts och
öfverlemnades åt Gustaf Adolfs slutliga afgörande,
så att bruden utan tidsutdrägt kunde företaga färden
till sitt nya fädernesland.

Redan den 12 September afreste konungen till Kalmar
för att anordna allt till brudens mottagande. Staden
låg ännu i lägervall efter danska kriget;
dertill visade sig pesten, dock blott i några
hus, som konungen genast lät uppbränna. Allting
måste hemtas från Stockholm eller utlandet. Från
hufvudstaden nedsändes dukar, servietter, lakan
med mera dylikt. Apotekaren Kasper König väntades
från Tyskland med specerier, konfekt och andra
förnödenheter.

Emellertid dröjde Maria Eleonoras ankomst alltför
länge för den förälskade konungens otålighet. Först
den 7 Oktober visade sig flottans hvita segel
utanför Kalmar slott. Trenne riksråd utsändes genast
på galejor för att föra bruden i land; de helsade
henne och modren på skeppen med hvar sitt tal. Utom
enkekurfurstinnan Anna, åtföljdes Maria Eleonora
äfven af en yngre syster, Catharina, och af en ung
faster, Maria, tre hofmästarinnor, åtta hoffröknar,
en hofmästare och sju hofjunkare. Af konungen mottogs
bruden på slottet, der man sedermera i trenne dagar
roade sig med dans, gästabud och andra förlustelser.

Den 12 Oktober afreste konungen till Stockholm
för att förbereda bröllopshögtidligheterna. Den
17 anträdde bruden med ett stort följe sin färd
öfver Ålhem, Vimmerby, Linköping, Örebro, Arboga och
Köping till Vesterås, der konungen åter mötte den 9
November. Under vägen låntes
vagnar af adeln; lösa tapeter medfördes för att
under nattlägren upphängas i rummen, särdeles i
städerna. Till det uppresande herrskapets underhåll
pålades allmogen i kringliggande landsorter en
särskild gärd.

Efter några dagars samvaro å Vesterås slott, reste
konungen förut tillbaka till Stockholm för att lägga
sista handen vid bröllopets anordnande. Gästerna voro
många hundra, hvilka alla borde inrymmas på slottet,
undfägnas och vid afresan föräras med skänker. Bland
annat hade den nyssnämde apotekaren König i Tyskland
uppköpt sex stycken silfverhandfat med dertill hörande
silfverkannor, tolf stycken förgyllda kredenser »att
sätta i rummen», samt tvenne dussin mindre kredenser
eller silfverbägare »till föräringar». Ståthållarne
anmodades upplåna ljusstakar af tenn, kannor och
dylikt, efter konungens förråd ej ville förslå. Af
drycker levererade en enda köpman 177 åmar rhenskt
vin, 17 pipor franskt vin, 15 pipor spanskt vin, 1/2
åm rhenskt bränvin, 6 oxhufvuden vinättika, öfver 42
läster rostocker-öl och 102 läster stralsundskt öl.

Inbjudna voro både gamla och unga enkedrottningen,
hertig Carl Philip och danske konungen, hvilken
dock i sitt ställe sände riksrådet Holger
Rosencrantz. Dessutom hela svenska och finska
adeln, med dess fruar och fullständig rusttjenst,
lika utrustad; äfven femtio af estländska adeln,
som erhöllo fri förtäring icke allenast under
vistelsen i Stockholm, utan äfven under fram- och
återresan. Slutligen erkebiskopen och åtskilliga
biskopar, med flere.

Sedan allt var färdigt, uppbröt den kungliga bruden
den 18 November från Vesterås och höll den 25 November
sitt högtidliga intåg i Stockholm, mött af konungen
med ett talrikt och lysande sällskap. Samma afton
skedde vigseln å slottet, då konungen beledsagades af
grefvarna Magnus och Abraham Brahe samt drottningen
leddes af hertig Carl Philip och Rosencrantz. Efter
flere dagars lustbarheter försiggick drottningens
kröning den 28 November i Storkyrkan; salut gafs
från slottet, salva från soldaterna kring kyrkan,
derefter åter salut från krigsskeppen, galejorna,
Gråmunkeholmen och sist från stadsporten. Mynt
utkastades bland folket. Såsom något ovanligt omtalas
under lustbarhetenna ett skådespel, som benämdes
Olof Skötkonung, var författadt af Andreas Prytz,
och uppfördes den 1 och 2 December. Det afhandlade
kristendomens införande i Sverige genom den helige
Sigfrid; sedan Olof Skötkonung fulländat detta värf:

"Lät han sig viga med sin kära brud 
Och vandrade flitigt efter Guds bud."

Sedan äfven vi sålunda, på öfligt sätt i romaner,
följt vår hjelte till brudstolen, taga vi för denna
gång afsked af våra läsare.


Förlorade paradis.

Der är mörkt, der sommardager
En gång mild och solvarm låg; 
Tiden snart sin slöja drager 
Öfver allt, hvad skönt han såg. 
Mångstäds täcker snö och is 
Ett förloradt paradis.

Flicka! bleknat har nu kinden, 
Förr så varm och rosenröd; 
Säg mig, var det aftonvinden, 
Som blef dina rosors död, 
Eller är det vännens svek, 
Som gjort unga kinden blek?

Gamla gråskägg vid pokalen, 
Tyd mig dina drömmar, du! 
Är det minnet, är det qvalen,
Som i vin du dränker nu? 
Hägrar der ditt eden än 
Med den svunna sällheten?

Skåda dit! vid insjöns vatten 
Står en enslig borgruin. 
Aldrig hörs der mer i natten 
Ljudet af en mandolin; 
Ingen kungadotter mer 
Der sin tro åt riddarn ger.

Der är mörkt, der sommardager 
En gång mild och solvarm låg; 
Tiden snart sin slöja drager 
Öfver allt, hvad skönt han såg.
Mångstäds täcker snö och is 
Ett förloradt paradis.

Helmer.

Ett örnnäste.
(Tillhör art. å sid. 327.)
Ett fosterländskt Bildergalleri.

XLII. 

Carl Wilhelm Scheele.

Vårt fosterland kan med allt skäl vara stolt öfver,
att det skördat oförvissneliga lagrar ej allenast
på blodig valplats, utan äfven på vetenskapens
område. Och en bland de män, hvilkas namn städse
skola intaga en hög plats i vårt Pantheon, en bland
dessa vetenskapens triumfatorer, under dess mission
att böja naturens motståndskraft under den menskliga
viljan, en bland grufarbetarne i vetenskapens djupt
gående schakt var han, hvars bild pryder detta blad.

Kemien är, egentligen taladt, en ung vetenskap,
som, efter hvad vi veta, handlar om de olika slagen
af materia, om orsakerna till, lagarna för och
följderna af deras förening sinsemellan till likartade
kroppar, om egenskaperna hos dessa föreningar och
medlen att utföra dem samt åter söndra dem i deras
beståndsdelar. Länge, under tidehvarfvens lopp,
bestod all kemi i enstaka experimenter, utan någon
sammanbindande princip, eller ock voro de sammanknutna
genom alla möjliga fantastiska funderingar och
grubblerier, såsom i alkemiens dagar, hvars egentliga
uppgift var att förvandla oädla metaller till guld
och silfver. Under medeltiden åsyftade problemet
hufvudsakligen att framställa tvenne hemliga
medel, genom hvilka metallernas förädling skulle
möjliggöras. Det vigtigaste af
dessa preparat, hvilket skulle ega kraften att
till guld förvandla icke blott silfver, utan äfven
andra oädla metaller, såsom bly, qvicksilfver,
o. s. v., kallades Röda Lejonet, Storelixiret
eller Magisterium (mästerstycke), eller ock Röda
Tinkturen. Detta medel tillade man förmågan att icke
allenast kunna göra oädla metaller ädla, utan äfven
att tjena som ett universal-läkemedel, hvilket, då det
upplöstes och i en lämplig utspädning som Dryckesguld
(aurum potabile) intogs i små doser, helade alla
sjukdomar, föryngrade ålderdomen och förlängde
lifvet. Då man trodde preparatet i sig förena alla
dessa egenskaper, benämdes det företrädesvis de Vises
Sten eller ock Lifsens Panacé. Det andra hemliga
medlet deremot, hvilket bar namnet Hvita Lejonet,
Hvita Tinkturen eller Lilla Magisterium, inskränkte
sig till förmågan att förvandla alla oädla metaller
till silfver; det var de vises sten i halfva 
fullkomlighetsgraden. De, som funnit de vises sten,
kallades adepter. Mycket ofog drefs af sådana
adepter, och guldmakeriets feber angrep äfven krönta
hufvuden. Historien omtalar särskildt kurfurst August
af Sachsen, som hade ett »guldhus» i Dresden, och
hans gemål, Anna af Danmark, som hade ett präktigt
inredt laboratorium i fasanträdgården i Annaburg. Ja,
den hemliga hofhistorien äfven här i landet berättar,
hurusom ännu Gustaf III bemäktigades af den medeltida
fantasien och med ett par »adepter» hade åtskilligt
guldmakeri för sig å Drottningholm, på hvilket
den lättrogne
monarken likväl ingalunda spann guldtråd.

Den första bräckan i detta inbillningens och
bedrägeriets villosystem gjorde ett par tyska
forskare, Stahl och Becher, hvilka i slutet af
17:de århundradet lade grunden till ett alldeles
nytt kemiskt system. Denna grund bildade det
s. k. phlogiston, det eldämne, som vid förbränningen
förflygtigades, hvadan således alla metaller
voro oxider, som beröfvats sitt phlogiston eller
eldämne. Denna tanke höll likväl icke streck, ehuru
den hade många troende.

Då grydde en ny dag för den kemiska vetenskapen.
I en liten obetydlig svensk småstad, Köping, hvars
tillvaro våra flesta landsmän då endast kände till
namnet, bodde en »snäll apotekare», hvilken i sitt
anspråkslösa laboratorium, utan den alkemistiske
adeptens stora apparat, sökte på forskningens väg den
vises sten, ej den, som gör guld af oädla metaller,
eller föryngrar, eller förlänger lifvet, utan denna
de vises sten, som blef hörnstenen till en glänsande
följd af de stoltaste upptäckter.


Carl Wilhelm Scheele.

Den »snälle apotekaren» var Carl Wilhelm Scheele,
som föddes den 9 December 1742 i den då Sverige
tillhöriga staden Stralsund, der fadren var köpmannen
Johan Christian Scheele och modren född Margaretha
Warnecross. Sedan han genomgått sin födelsestads
gymnasium, kom han vid fjorton års ålder »i lära»
på Bauchs apotek i Göteborg, der han för sin visade
lust blef anställd i laboratoriet och qvarblef i sex
år, hvarefter han 1765 begaf sig till Malmö, der han
gjorde bekantskap med professor A. J. Retzius, som
af sina samtida kallades en »jätte i lärdom». Scheele
var oförtruten med sina
rön. Men en apotekarelärling har sannerligen icke
mycken tid att förfoga öfver, hvarför han måste
taga nätterna till hjelp, dem han ock vederbörligen
begagnade till läsning och forskning. Redan de första
försöken, han gjorde, röjde den blick af snillet, som
sedan ledde alla hans undersökningar, dem han lika
skarpsinnigt uttänkte som noggrannt utförde. 1768
tog han kondition på apoteket Korpen i Stockholm,
och nu blef hans namn bekant, derigenom att Retzius
åberopade i en till Vetenskapsakademien inlemnad
afhandling om vinstenssyran ett af Scheeles försök,
på hvilket han grundade sin egen undersökning.

I Upsala stod då kemisten professor Bergman, en af
Linnés lärjungar, på sin äras middagshöjd. Han hade
i synnerhet inom mineralogien gjort sig ett namn,
och bland hans upptäckter namnes särskildt den af
vätgas i mineralvatten, liksom det var han som först
uppställde den till våra dagar beståndande lagen om
de kemiska frändskaperna. Scheele kände sig dragen
till honom och tog 1773 anställning som provisor
på Upsala apotek, för att vara nära Bergman. Denne
förvånades öfver, att i den unge laboranten finna en
medtäflare, af hvars undersökningar han sjelf kunde
lära. Det gemensamma sanningssökandet gjorde dem till
vänner, och de bildade med forskaren Gahn en trio,
hvars alla medlemmar delgåfvo hvarandra sina rön
och upplysningar.

Redan 1770 hade Scheele gjort större uppseende genom
en till Vetenskapsakademien inlemnad afhandling
om fluss-spath-syran, på hvilken följde andra om
brunstenen och arseniken. På Bergmans förord inkallade
Akademien honom nu år 1775 till sin ledamot -- en
ovanlig utmärkelse för en provisor. Också blef den
anspråkslöse Scheele helt förlägen och sökte att
dölja sig undan från verldens pris. Men det skulle
snart visa sig, att Vetenskapsakademien ingalunda
utmärkt en ovärdig, ty denne i borgerligt hänseende
ringaste bland akademisterna skulle snart bringa i
dagen de hemligaste krafterna i naturens verkstad
och deras verkningar.

Elden hade alltifrån barndomen fäst Scheeles
uppmärksamhet, och han hade i åratal grubblat
öfver den dittills dolda kraft, som framkallar
eldfenomenet. Han köpte nu för egen räkning Köpings
apotek och fortsatte mera lugnt och oafbrutet sina
forskningar, hvilka snart ledde till utgifvandet af
hans märkvärdiga afhandling om Eldens och Luftens
sammanhang med hvarandra och till upptäckten att
»icke blott elden, utan äfven andedrägten och hela
lifvet hade sin källa i den så kallade eldsluften,
som utgör den rena beståndsdelen af den atmosferiska
luften, hvilken vi andas, den delen deraf, som ingår i
vårt blod och ger det sin färg och sin lifskraft. Med
förvåning såg man i det glas, der man afsöndrat denna
luft, eldslågans förklarande sken, som, öfverträffande
all annan jordisk glans, tycktes vara en glimt från
en högre verld.» Kortligen, den största upptäckten
inom kemien var gjord, syret var funnet, och Stahl och
Bechers system föll, för att lemna rum för Lavoisiers,
grundadt på Scheeles sekular-upptäckt och gående ut
derpå, att metallen vid sin rostning mottager syre,
liksom äfven vatten bildas vid förbränning af syre
och väte.

Genom sin afhandling, hvilken utgafs på tyska,
försedd med förord af Bergman, blef snart den
anspråkslöse svenske apotekarens namn europeiskt. Den
ena akademien, det ena lärda sällskapet efter det
andra i Tyskland, Frankrike och Italien skyndade
att tillegna sig honom som ledamot. Det var endast
i sitt eget land han, som andra profeter, var okänd
för alla utom några få vetenskapsmän, hvarför det ock
hände mången resande svensk, väl bevandrad i adeliga
öfningar, att han i utlandet stod alldeles förbluffad,
då man sporde honom om den store Scheele. Ja, ett
dylikt spratt hände sjelfva Gustaf III, som ju annars
ville anses för konsters och vetenskapers synnerlige
beskyddare, det han ock var. När han
under sin italienska resa uppehöll sig i Turin,
ville man der på allt sätt visa den snillrike
monarken en förekommande artighet. Akademien skulle
hålla en fest, och de lifvade italienarne funno det
synnerligen lämpligt att genom Scheeles inväljande
till ledamot egna en rättvis hyllning åt såväl
den store vetenskapsmannen som det land, hvars
konung nu var akademiens gäst. Häpen öfver den ära
som sålunda vederfarits en af honom alldeles okänd
undersåte, skyndade konungen att i en skrifvelse till
vederbörande i Stockholm gifva befallning om Scheeles
utnämnande till riddare af vasaorden, hvilket på
den tiden skattades som en stor utmärkelse. Men här
hemma tog man för gifvet att konungen misstagit sig
om rätte mannen: det var ju omöjligt att majestätet
kunnat mena en stackars beskedlig apotekare. Allt
berodde helt visst af en namnförväxling, och
derför gaf man ordenstecknet åt ett bergsråd som
hette Schéele och hade ett adeligt von framför sitt
ursprungligen borgerliga namn. På den rätte Scheeles
bröst kom aldrig stjernan att glimma. Gustaf III fick
snart så mycket annat att tänka på, i synnerhet som
Köpings-apotekaren ingalunda »bråkade», utan emottog
blygsamt och förläget underrättelsen från Turin
om ledamotskapet i akademien, sägande: »Om det så
fortfar, kan jag blifva stolt och inbilla mig likna
en Macquer (hans föregångare) och en Bergman. Desse
hade likväl, om jag skall säga min rätta mening, mera
insigt i sina fingrar, än jag i mitt hufvud.» Lysande
anbud ingingo till honom från Preussen och England:
han afslog dem alla, såväl af olust för den stora
verlden, som af kärlek till Sverige. Då hans broder
förebrådde honom detta, svarade han blott, att han
ej kunde förstå, huru han fått reda derpå. Detta var
ej tillgjordhet, försäkrar Franzén i ett minnestal
öfver honom. All förställning stred emot hans enkla
och konstlösa väsende, som var ett uttryck af hans
uppriktiga och ärliga karakter.

Obekymrad om skrällarna från Famas trumpet,
fortfor Scheele med sitt arbete och riktade kemien
och teknologien med en mängd rön, som han delgaf
Vetenskapsakademien och andra lärda sällskap. Dessa
smärre skrifter blefvo senare samlade och öfversatta
på latin samt utgåfvos efter hans död i tvenne
band. Af dem inhemtar man, att han förutom syret
upptäckt glycerinen, baryten och chlor; att han funnit
en vacker grön målarefärg; att han uppfunnit ett
bättre sätt att tillreda benzoesalt; att han äfven
i växt- och djurriket infört den kemiska degeln,
samt att han bland annat undersökt djurens ben och
mjölkens beståndsdelar, bland hvilka han upptäckte
en egen syra. Genom dessa undersökningar rörande
den organiska kemien blef han fader till djurkemien,
som gjorts till en särskild gren af kemiens vetenskap.

Under detta arbete, måhända äfven genom inandningen
af giftiga analyser, undergräfdes Scheeles helsa i
förtid och han led i synnerhet af en plågsam gikt,
hvilken han ådragit sig under sina sömnlösa nätter i
kalla och dragiga apotekslaboratorier. Han dog den 21
Maj 1786, sedan han ett par dagar förut gift sig på
sotsängen med sin företrädares i apoteket enka, dels
af tillgifvenhet för henne, men äfven af tacksamhet
för den vård hon haft om hans hus. Samtidigt gjorde
han henne till sin enda arfvinge. I lifstiden hade
han understödt fattiga slägtingar och i allmänhet
visat ett menniskovänligt hjerta.

Scheeles lefnadshistoria är i sig ett bevis för
sanningen af satsen, att ingenting är så ringa, att
man bör förakta det. Äfven det obetydligaste flarn
kan ha sin stora roll i naturens skådespel; och den
menskliga storheten ligger ej i den yttre glansen
eller prakten. Mången i tystnad och obemärkthet
arbetande varelse upptager i mensklighetens historia
vida större plats, än den bullersammaste: menniskans
förtjenst ligger ej heller i ord, utan i handling. Den
ljudande malmen och den klingande bjellran förklinga
i rymden, medan den tysta kraften ofta gör revolution
i hela verldens tänkesätt.

Axel Krook.
Örnnästet.

»Fyra månader i Florida» är titeln på en
resebeskrifning af fransmannen Poussielgue,
hvilken på ett intressant sätt skildrar djur- och
växtverlden i de hittills föga kända trakterna af
den halfö, som utskjuter mellan Atlantiska hafvet
och Mexikanska viken. Ur denna beskrifning låna
vi ett utdrag för att belysa teckningen å sidan
324, der vi finna en negergosse i full fejd med en
luftens beherrskare. Författaren omtalar förloppet
af äfventyret på följande sätt:

Vi påskyndade stegen emedan natten nalkades och
vi ännu befunno oss långt ifrån vår slup, då
jag med foten stötte emot en stor benhög. Under
en grön, hundraårig ek låg hopadt ett tjockt lager
af alla slags lemningar efter djur: skeletter af
trädråttor och ekorrar, kotor och kranier af hjortar
och får, ben af ormar och ödlor, skal af blötdjur och
sköldpaddor samt fiskskräde. Jag upplyfte hufvudet. I
klykan mellan två väldiga grenar varseblef jag ett
ofantligt näste, som, nedifrån sedt, liknade ett hjul:
detta näste, hopfogadt af regelbundet flätade torra
qvistar och mellanrummen tätade med grästorfvor,
säf och mossa, hade åtminstone sex fots höjd och en
motsvarande bredd. Örnnästena -- och detta var ett
sådant -- hafva icke upphöjda kanter och bilda icke
skålform, emedan de då skulle brista under de stora
fåglarnas tyngd: deras form är mera platt. Detta näste
var det största jag någonsin sett, en omständighet,
hvartill jag fann förklaringsgrunden i dess belägenhet
på en ödslig »hummock», der en mensklig varelse
måhända icke visade sig på åratal. Man vet att örnen
lefver åtminstone hundra år och att ett örnpar, som
förenat sig vid två eller tre års ålder, förblifver
troget tillsammans hela lifvet. På så sätt händer det,
att ett och samma näste tjenar paret till bostad för
hela lifvet; hvarje år, då häckningstiden kommer,
laga och påbygga örnarna sitt näste, så att de i lugn
och ro kunna stanna qvar i sin luftiga boning. Detta
var tvifvelsutan fallet med det näste, som jag här
påträffat.

Jag lutade mig ned för att undersöka benen, som lågo
spridda framför mina fötter. Då jag upplyfte hufvudet,
fick jag se min svarte följeslagare Job som bäst i
farten med att klättra upp i eken, i det han likt en
apa sökte fäste för sina nakna tår i den skrofliga
barken. Han var redan närmare trettio fot i höjden

»Vill du packa dig ned!» ropade jag. »Vi ha ingen tid
att förlora! Akta dig dessutom för örnarna, de kunde
spela dig ett fult spratt!»

Den lille niggern försvarade sig med, att han visste
att jag gerna önskat ha en lefvande örnunge, och han
hoppades finna en sådan i nästet. Jag var öfvertygad
om motsatsen, ty då det finnes ungar i ett örnbo,
tillkännagifves deras närvaro genom en oangenäm
lukt af skämd fisk och ruttet kött. Jag lät honom
likväl hållas, ty han hade redan kommit nära toppen
af trädet. Jag lade emellertid ett par hagelpatroner
med grofva n:o 14 i min bössa, för att i nödfall
kunna skydda honom.

Job hade emellertid uppnått nästet och promenerade
nu omkring på detsamma som på ett kammargolf; han
hade endast hittat två ägg, och efter att ha roat
sig med att nedkasta de ben och knotor, som lågo qvar
på kanten af nästet, lade han äggen i sin näsduk och
började klättra ned.

Men röfvaren skulle icke slippa ostraffad undan.

En af örnarna, som utan tvifvel suttit uppflugen i
toppen på något närstående träd, störtade oförmodadt
ned på den
oförsigtige. Jag försökte skjuta, men fruktade
att såra gossen, som nu anfölls af örnen med den
yttersta häftighet. Lyckligtvis hade Job krupit in
bland de tätaste grenarna, så att de bildade ett
slags förskansning för hans kropp och afvärjde
de vingslag, som den ursinniga fågeln riktade mot
röfvaren för att nedstörta honom.

Jag begagnade mig af ett gynnsamt ögonblick och
lyckades att med ett skott träffa örnen, som
tungt föll till marken i det han uppgaf ett gällt
skri. Detta skri besvarades genast af ett annat, ett
af dessa genomträngande ljud, som injaga förskräckelse
bland vattnens och skogarnas bebyggare; det var den
andra örnen, som kom sin make till hjelp.

Job hade fått nog af den ena; han gled hastigt ned
till marken och kröp bakom mig med darrande knän
och förskrämd uppsyn. Jag lossade ett skott äfven på
den andra örnen, men måtte skjutit bom, ty han flög
genast bort.

Den sårade örnen, som fallit på ryggen, försvarade
sig emellertid med klorna mot mina hundar, som slitit
sig lösa och kastat sig öfver honom; de fingo båda
två djupa skråmor på nosen och togo tjutande till
flykten. Örnen, som var en stor, nästan svartfjädrad
hane, med hufvud och stjert hvita, tycktes icke
hafva fått annat än vingbenet krossadt och jag
beslöt att taga honom lefvande. Svårigheten var,
huru man skulle kunna nalkas. Aldrig gjorde en
fäktmästare snabbare vändningar och utfall än dem,
som örnen utförde med sina fruktansvärda klor;
liggande på ryggen och bevakande hvarenda af våra
rörelser med sina gula, uppspärrade ögon, var han
alltid beredd till parad. Ett ögonblick kom jag
honom för nära och skulle säkerligen fått benet
uppslitet, om jag icke maskinmessigt parerat hugget
med min halmhatt, som jag höll i handen och som
blef sliten i stycken. Slutligen fick jag en ljus
idé. Jag aftog min blus och skjorta samt Jobs rock,
kastade klädespersedlarna öfver fågeln, som genast
snärjde klorna i tyget, och gjorde mig så utan fara
till herre öfver honom. Det må anmärkas, att örnen
aldrig betjenar sig af näbben till försvar, och att
man ingenting har att frukta, då man är tryggad för
hans fruktansvärda klor. Vi bundo fången med säkra
tåg inuti de nyssnämda klädespersedlarna och jag tog
honom i mina armar, ty han var så tung, att Job, som
redan hade sin börda, icke skulle förmått bära honom.

Den hvithöfdade örnen, Haliaëtus leucocephalus, har
af naturforskarne blifvit klassificerad i en särskild
art, som igenkännes på sina nakna tarser. Dessa
fåglar hafva mera sjönatur än bergörnarna, men de
äro lika stora och lika vilda. Denna var tre och en
half fot hög och höll åtta fot mellan vingspetsarna;
honan är, liksom fallet är bland alla roffåglar,
något större än hannen. Äggen, som äro af fyra tums
diameter, hafva färg som kaffe med grädde. Job
hade krossat ett då han klättrade ned ur trädet;
jag upptäckte med förvåning att det inre af skalet
hade en vacker gräsgrön färg.

Vi framkommo till slupen när det redan var mörka
natten, beledsagade af tjutande vargar, som blifvit
framlockade af hundarnas oväsen. De följde oss ända
till flodstranden.

Vid hemkomsten omtalade jag för min reskamrat mitt
äfventyr med örnarna. Han försäkrade mig, att det
varit mycket farligt att antasta deras näste, hvilket
de pläga försvara ända till döden. Såsom exempel på
den kärlek, som de hysa för sina ungar, berättade
han mig, att han vid en skogseld i Maryland sett ett
örnpar störta sig midt ibland lågorna för att rädda
sina ungar.


Amfiteatern i Syracusa.

Uti tredje häftet af denna årgång lemnade vi våra
läsare en afbildning af fornlemningarna i Taormina
på ostkusten af Sicilien, och hade då tillfälle
att omnämna
amfiteatern i närheten af denna stad. Den teckning,
som vi denna gång meddela, och som framställer
ruinerna af den gamla amfiteatern i Syracusa, ger
oss ett fullständigare begrepp

Amfiteatern i Syracusa.

om utseendet hos dessa skådebanor, som spelade en så
vigtig  roll i de gamla kulturfolkens offentliga lif. 

Amfiteater, eller kringlöpande skådebana, kallades
bland romarne en till djurstrider och kämpalekar
bestämd byggnad utan tak, i oval eller rund form. I
dess midt låg den med sand hårdt tillstampade arenan,
en efter byggnadens form afpassad oval eller rund
plats, på hvilken striderna utfördes. Under arenan
funnos ofta hvalf -- en antydning derom kunna vi
se på afbildningen -- och rundt omkring arenan,
under åskådareplatserna, funnos stall och rum för
de vilda djuren. Ofvanför dessa befunno sig de med
galler skyddade, för stridsdomrarne, lictorerna
m. fl. bestämda gallerierna, och från dessa höjde
sig, trappformigt uppstigande, de kring hela
platsen löpande, i stenen inhuggna bänkraderna,
af hvilka de lägre voro bestämda för senatorerna,
riddarne o. s. v., de öfre, längre bort belägna, för
folket. Genom en pelargång, som lopp rundt omkring
hela amfiteatern, kom man till de olika trapporna,
som ledde till åskådareplatserna och gallerierna.

På Sicilien, vid vägen upp till Latomierna eller de
så kallade Syracusanska stenbrotten, hvilka lågo inom
stadens murar och fordom tjenade till arbetslokal
och förvaringsort för krigsfångar, träffar man de
mest karakteristiska lemningarna från grekernas och
romarnes tid. Hit hör först ett i sitt slag eget
monument, som man upptäckte år 1839 och befriade från
ett lager af stenar och grus; det är ett ofantligt
altare af 650 fots längd och en bredd af mer än 60
fot. Det har byggts af Hiero II, densamme, som i
sin kärlek för det storartade låtit bygga ett fartyg
af 12,000 tons drägtighet, men hvilket befanns vara
alltför djupgående för att kunna inlöpa i någon af
Siciliens hamnar. På det stora syracusanska altaret
kunde presterna döda och bränna en hel hekatomb. (Det
var så man hos de gamle kallade ett offer af hundra
oxar.) Hvarje offer var ett förskräckligt slagtande,
och slutade med ett stort bål, hvari djurens kött
och inelfvor förtärdes.

Strax intill den platform, hvarpå altaret står,
finna vi ruinerna af den romerska amfiteatern, som
varit platsen för ännu grymmare bruk, der vilda djur
söndersleto hvarandra och der gladiatorn kämpade om
sitt lif, för att kanske döende helsas med en applåd,
som likt ett gräsligt hån träffade hans öra.

Det tredje monumentet, tillhörande samma byggnadsgrupp
som altaret och amfiteatern, är teatern, en af de skönaste
lemningarna från den grekiska tiden.

De grekiska teatrarnas byggnadssätt liknade i så måtto
amfiteatrarnas, att de förlades på bergsluttningar,
så att åskådarebänkarna voro inhuggna i klippan. De
hade alltid formen af en halfrundel, midt fram på den
raka sidan var scenen, hvars bakgrund föreställde ett
palats eller ett praktgemak. Såsom dekorationer voro
några väggar framskjutna, hvilka, likt bakgrunden,
voro ändamålsenligt behandlade af skickliga
målare. Scenen hade intet tak, utan artisterna
spelade under bar himmel, men de såväl scenen som
åskådareplatserna omgifvande portikerna och murarna
voro beräknade för akustisk effekt, d. v. s. att
gifva klang och styrka åt de spelandes röster.

Teatern i Syracusa öfverträffade i storlek alla
de öfriga af öns teatrar och kunde rymma mer än
tjugofyra tusen åskådare. De två trapplika afsatserna
med sittplatser för åskådarne äro nästan fullkomligt
bibehållna och en arkeologs ögon skulle till och
med kunna dechiffrera inskriptionerna å dem till
Jupiters och konungarnas ära. Från sina stenbänkar,
som voro inhuggna i kullen, kunde Syracusas medborgare
med ett ögonkast omfatta skådeplatsen för de största
tilldragelserna i deras historia. De sågo på en och
samma gång Ortygias murar och tempel, krönta af den
beskyddande Minervas glänsande hjelm, stränderna af
Anapus, der deras förfäder kämpat så fruktansvärda
slagtningar mot atheniensarne; den aflägsna udden
Plemmyrium och inloppet till hamnen, der så många
lysande segrar, en efter annan, hade vunnits, och
der nere, mot öster, vid bergsfoten, dessa pass, som
de hade öfvergått några dagar före den förskräckliga
olyckan då deras båda härar blefvo tillintetgjorda af
Demosthenes och Nicias. Under det de applåderade sina
hjeltars bedrifter, framställda af deras konstnärer,
kunde de församlade syracusanarne derifrån, såsom i
ramen af en ofantlig tafla, betrakta just de ställen,
der dessa händelser tilldragit sig, och längre bort
det Joniska hafvets blå böljor, som deras förfäder
korinthierna plöjt med sina skepp. Ofvanför denna
teater, der fordom åskådare i tusental trängdes,
reser sig i våra dagar en fredlig qvarn, hvars
vatten nedfaller i smala strålar på trappsätena och
underhåller några vattenväxter, som skjutit upp mellan
de förvittrade stenarna.



Några af våra vanligaste kryddor.

3.   Ingefäran.


Ingefärsväxten.

Då vi tala om ingefäran, hafva vi äfven anledning att
nämna en annan af våra värdefullaste kryddor, nemligen 
kardemumman, ty dessa båda tillhöra samma
växtfamilj, kryddliljorna (Amomeæ), med den skilnad
dock, att ingefäran är rotstocken, men kardemumman
fröna af denna familj tillhörande arter.

Den allmänna ingefäran (Amomum zingiber)
har till växten någon likhet med vår
svärdslilja. Bladstänglarna blifva 3-4 fot
höga, äro runda och glatta, med slidade, aflångt
lansettlika, spetsiga och på undre sidan håriga
blad. Blomstjelkarna, som äfven gå direkte från
roten, blifva 6-12 tum och äro besatta med rörformiga
slidblad, hvilka mot den blombärande spetsen öfvergå
till breda, hvarandra ömsesidigt omfattande täckblad,
mellan hvilka de ofta skönt färgade
blommorna sticka fram. De hvitgula blomkronorna hafva
en åt sidan treklufven läpp, som är purpurfärgad, med
gula fläckar. Mellersta fliken är något större än de
andra, afrundad samt tecknad med våglika ränder. Den
under marken krypande rotstocken är den del af växten,
som eger värde och som man bringar i handeln, antingen
i torkadt skick eller ock såsom konfektyr, inkokad
i socker. När ingefärsroten är torkad, har hon ett
hornartadt utseende i tvärsnittet, som hos god vara
är mörkt till färgen. Inkokade, äro rötterna befriade
från det yttre skalet och hafva då ett genomskinligt
brungult utseende. Man erhåller vanligtvis den inlagda
ingefäran från Holland, i små hvita stengodskrukor,
målade med blått och omspunna på ett egendomligt
sätt. Dylik ingefära kan begagnas och begagnas äfven
såsom magstärkande
medel, men bör brukas måttligt och helst efter frukosten. 
Som varan i vårt land står mycket dyr, så torde hvarje 
varning för dess öfverdrifna bruk vara obehöflig.

Ingefäran upptäcktes ungefär samtidigt med öppnandet
af sjöfarten på Ostindien; numera odlas den såsom handelsväxt, 
och har alldeles upphört att finnas i vildt tillstånd.



Bronze.

Berättelse efter Ouida. -- För Familj-Journalen af W.

Det var en gång en liten flicka, som hade en
stor hund. Flickan hette Gladi och hunden hette
Bronze. Gladi brukade stundom roa sig med att på
hafsstranden plocka snäckor i en liten korg af vide,
som hon bar på armen. En afton, som hon satt vid
stranden och ordnade sina vackra snäckor och stenar,
syntes en båt på hafvet; det satt en man i denna båt
och rodde af alla krafter, som gällde det lifvet.

»Kom, käraste Gladi,» sade mannen när han kom närmare;
»min hustru ligger för döden och vill nödvändigt
tala med er!» Gladi lade in sina snäckor och stenar
i videkorgen, ropade Bronze och lagade sig till att
åtfölja mannen; men denne hindrade Bronze att hoppa i
båten. »Det är alldeles omöjligt att medtaga hunden:
båten är alltför liten och Bronze väger lika mycket
som en karl!»

»Aldrig har jag gått utan Bronze!» suckade Gladi.

»Men min hustru dör innan vi hinna hem!»

Detta afgjorde saken. Gladi lutade sig ned, smekte
och kysste Bronzes breda panna, samt visade på
videkorgen. »Stanna här, Bronze, tills jag kommer
tillbaka och vakta min korg. Stanna, hör du! och akta
väl, väl!» Hon befallde ej, men hon talade tydligt
och afmätt, för att göra sig förstådd. Och Bronze
förstod; han blickade i hennes ögon längtansfullt och
saknadsfullt och lade sig ned bredvid det anförtrodda
godset utan klagan, men med en suck så uttrycksfull,
att Gladi ännu en gång kastade sin arm omkring
hans breda nacke. Hon steg i båten, och mannen,
som var fiskare, rodde med kraftig hand, så att den
tycktes flyga utåt vattnet. Båtar äro på det viset:
när de gå bort och edra saknande blickar följa dem,
ha de liksom vingar, och när de vända åter och edra
spejande blickar spana dem i fjerran och edra hjertan
flyga dem till mötes, så glida de långsamt och liksom
motvilligt. Så äfven denna. Den flög bort som en pil
af guld, ty aftonsolen förgyllde dess segel. Bronze
lyfte hufvudet och uppgaf en lång klagan; den smög
hemskt öfver de vida vattnen, utan att ekot upprepade
den.

Allt var tyst, endast det lilla solförgylda seglet
gled -- gled -- gled.

En aftonklockas ljud, en fågels qvitter och aflägsna
barnröster afbröto dock stundens tystnad.

Hafvet är grufligt tyst när någongång det hvilar. Den
lilla sjöråttan kilade ljudlöst bland strandgräset,
en armé af krabbor krälade sakta bland stenarna,
och snäckorna stucko ut sina små hufvuden, för att
se på det sjunkande solljuset. Huru skulle dessa små
stackare våga något buller, när det stora hafvet låg
så tyst?

Bronze rörde sig ej. Hans ögon lemnade icke båten,
hvars segel i fjerran nu glänste mot solen, likt
vingen af en fiskmåse. Kyrkklockorna hade fyra gånger
slagit sina timslag, byklockan klämtade hvarje qvart,
ett ljud som mången skeppsbruten måste hafva hört
i den mörka natten, utan att kunna sjelf ropa så
högt att strandfolket hörde det och kunde lossa
räddningsbåten.

Plötsligt började sanden glittra, som om tårar fallit
derpå. Bronze bara teg och såg ingenting annat än
vingsnibben af båtseglet.

Vattnet började rulla, slickade stranden och lemnade
skum efter sig på sanden. Vågorna gingo allt högre,
fyllde sjöråttans gångar, badade gräsen med sitt
guldskum och drefvo krabbor och musslor tillbaka
i det djupare vattnet, som småningom från hvit och
röd förbyttes till grönaktig kristall. Bronze var
bara öga.

Någon ropade honom, han kastade blott en hastig blick
åt roparen, och hans öga vände åter till skuggan af
båten och fiskmåsens vinge.

Floden tycktes emellertid redan hafva inkräktat
och betvingat allt, utom klippan hvarpå Bronze låg;
mot den bröt sig ännu vågen och kastade sitt skum
upp mot dess topp.

Nu steg den åter, och blott en handsbredd
skilde den från klippans topp, och vattnet blef
grönare, ett grönt, som liknade ödlans ögon.

Alla ljud hade tystnat. Klockornas, fåglarnas och
barnens röster, allt hade förstummats. Ingenting
förnams, endast den ständigt stigande flodens brus.

Bronze låg stilla på klippan, hvars topp nu sköljdes
af vågorna -- hans blick följde båtens riktning. Han
vaktade ännu sitt ombetrodda gods.

Nu var äfven skuggan af båten försvunnen. Fiskrarne
hade bemärkt Bronze. Alla älskade de det trogna
djuret, som mer än en gång räddat deras barn och
bröder från de slukande vågor, som nu hotade hans
eget lif.

Det vore en fläck på deras sjömansära, om de läto
Bronze, som af en eller annan orsak nu låg fängslad
vid klippan, förgås; de satte derför ut; båten hann
nära klippan, men som af en osynlig hand hölls den
af bränningen tillbaka. De arbetade af alla krafter
mot denna osynliga makt, men förgäfves.

Vattnet hade nu stigit så högt, att det öfversköljde
klippan. Bronze reser sig upp som en hind, jagad
af rasande hundar, ur det vilda hafvet framför
honom. Videkorgen fanns ännu der, och Bronze
blickar oafvändt efter det längesedan försvunna
seglet. Fiskrarne ropade och vinkade och drefvo båten
en aln närmare, men den osynliga handen dref den flere
famnar tillbaka mot stranden, som ett lekande blad.

Bronze stod ännu upprätt på sin post, vattnet
glittrade i aftonsolen som en skifva af darrande guld,
den ljumma aftonvinden förde dofter af myrten och
oranger från land.

Huru grym denna solglans, denna varma vind var,
sommarens prakt och de vilda rosornas doft!

Ännu ett ögonblick stod han upprätt, och hans form
tecknade sig lejonlik mot natthimlens matta guld, och
vågornas allt dunklare sken lekte kring hans fötter.

En stark våg lyfte honom nu på sin rygg och bar honom
bort och bredde sig åter ut, jemn och glänsande bland
de andra; han reste sig och fattade videkorgen med
tänderna; han hade dröjt i det längsta; nu drifven
från sin post, började han kämpa för lifvet. Tvenne
gånger sjönk och tvenne gånger reste han sig igen;
hans börda tyngde honom, men han släppte den
ej. Vattnet var djupt, och vågen, som förde honom
fram, förde båten tillbaka, så att de alltjemt voro
på lika afstånd från hvarandra. Det var bara några
få alnar, men dock långt nog. Ännu en gång lyfte han
hufvudet öfver vattnet, den dunkla aftonglansen föll
på hans half brustna, bedjande öga, vågorna höjde
sig allt tyngre, de lyfte allt som kom i deras väg,
nu rullade de en samling drifved och slungade den mot
Bronze -- den träffade hans panna -- rusade vidare,
som om intet hinder mött, men Bronze syntes icke
mer. Båten var ännu honom nära -- skild från honom
en aln eller par, som han sjönk, men afståndet var
långt nog, för långt!

Man sökte Bronze hela den långa natt, och i dagningen
fann man honom vesterut, flytande i det lugnade
vattnet, varmt af morgonsolen. Han var död, men
mellan tänderna höll han ännu videkorgen, fylld af
skum och fradga.

Gladi gret bittra tårar, och Bronze begrofs litet
högre upp på klippan, dit icke floden någonsin nådde,
och på hans grafsten stod:

Här hvilar 
Bronze.

Han ville hellre dö än vara trolös, han förstod icke bättre; 
ty han var bara en hund.
Linnés Hammarby.

Det ligger en alldeles egendomlig lockelse i att besöka ställen, der allt erinrar om en stor man eller ett stort original, att betrakta, känna på, så att säga familiarisera sig med allt, äfven det allraminsta, som icke allenast till oss återför minnet af den mannen, utan -- ännu mera -- som ger oss en klarare inblick i hans hvardagsvanor, personlighet. Och ju mera vi tycka oss kunna instämma i nutidens dom, att denna nutid är fattig på sådana stormän eller originaler -- af det enkla skäl, att nivelleringen alltjemt ökas, att de stora kapitalerna liksom utvexlas i massor af småmynt! -- desto omsorgsfullare vakta vi dessa gamla kära minnen, desto innerligare fästa vi oss vid dem vi hafva haft, desto gladare återkalla vi dem, och älska att se dem sjelfva i hvad som varit deras, och utan att egentligen sjunga: »den gamla tiden är mig kär», är det dock med en egendomlig retning af förtjusning vi bokstafligen »trampa de stora hädangångnes fotspår».

Vi ega i vårt land stort intet, som i materiel mening, såsom rum, kläder eller möbler, erinrar om Berzelius; det laboratorium, der hans teorier föddes och der hans odödliga arbeten utfördes, existerar numera icke såsom sådant. Äfven från Tegnérs enskilda lif äro -- såvidt jag vet -- mycket få och obetydande sådana minnen i behåll. Skola vi anklaga vår tid för att den saknar sympatier för dylika »heliga känslor», eller skola vi tro, att den vördar mannen, derför och på det sätt, att den nöjer sig med, att anden fortlefver i hans verk? Men vi ega ännu Linnés Hammarby, den lilla upländska landtgård, der han genomlefde sina sista år och der ännu så mycket finnes qvar, erinrande om den store mannen, hvars valspråk var »famam extollere factis» (»öka ryktet med handlingar»), och som lefver ännu, icke så mycket i det, som var sannt för hans tid, som icke mera i det anlag till utveckling för kommande tider, som han gaf åt naturvetenskaperna. Det är om denna enkla gård, och i anledning af den, vi här skola framställa några små minnen.

Den som nedskrifver dessa rader, har flere gånger varit på Hammarby, har genomgått dessa nu tysta rum, såväl der nere i boningshuset som i museet uppe på berget, har gjort sig temligen förtrolig med deras innehåll genom att för resande främlingar visa dem och ciceron-artadt tala öfver dem. Men det är flere år sedan dess, och nu kan han ej göra upp något inventarium deröfver, icke ens med bestämdhet säga, att de så äro ännu som det förr var. Men min teckning är ju bara ett minne af ett af våra största minnen.

Hammarby ligger ungefär en svensk mil från Upsala, och den väg man far, för att anlända dit, må för ett uplandsöga förefalla tjusande med sin nästan oöfverskådliga slätt från »Glädjen» (ett ganska bekant ställe utanför Upsalas Kungsängsgata) ända bort till den föga arkitektoniska, om ock historiskt märkvärdiga Danmarks kyrka, och med sina låga bergåsar, sparsamt klädda af torftig och enformig barrskog; men för den, som älskar vatten och lundar, har den ett mäkta tröstlöst utseende. Efter att hafva vikit af vid sistnämda kyrka och passerat den bergås, som derifrån stryker fram rakt vester ut, samt farit förbi en och annan äkta uplandsby med sina gråa eller röda väggar och sin ringa grad af komfort eller snygghet, anländer man till Hammarby, nedanför hvilket en sänka breder sig, med Roslagsvägen i fonden; här ser man framför sig det lilla toppiga hus, som innesluter »Mora stenar», och åsynen af detsamma förer tanken nästan förhistoriskt långt bort, liksom Hammarby fängslar det vid 1700-talets svenska storhet. Det var här på det sistnämda stället som Linné 1753 köpte sig en gård och 1762 började bebygga den.

Detta hus är ganska rymligt, och består af två våningar. Den nedre beboddes, åtminstone när jag var der, af egaren, en ättling till Linné, i den öfre voro tvenne rum, som innehöllo åtskilliga qvarlefvor från den store mannen. Här funnos porträtter af Linné, hans husfru, den barska Sara Lisa Moræa, samt af hans döttrar; hans eget liknar ej otvetydigt det, som finnes uti hans Philosophia botanica och framställer honom i hans kraftiga ålder med de markerade dragen, den höga och breda pannan samt de genialiska ögonen. I dessa rum funnos ock åtskilliga kinesiska figurer, som han troligen erhållit af Osbeck, den af honom burna trekantiga hatten, ett spanskt rör med knapp och några andra småsaker, tydande, liksom det något bristfälliga sängomhänget och möbeltyget på soffa och stolar, på smaken eller modet i 17:de århundradet. Väggarna voro tapetserade med till största delen kolorerade afbildningar af 262 plantor från Plumiers arbete, 1755-1760 utgifvet af Johan Burman, en af Linnés lärjungar i Amsterdam. Det är härom Linné sjelf yttrar: »Nedre i gården var hans förmak tapetseradt med ritade örter från Ost- och Vestindien, och hans sofkammare med målade plantor ganska dyrbart och härligt, att man näpligen sedt präcktigare och dyrbarare tapeter.» Allt detta bär redan spår af den tidens tand, som ej dröjer att grusa allt; men grönt ännu, om ock i flere hänseenden förfallet, står det gamla trädet, som skyddar det ej oansenliga röda trähuset. Detta var på Linnés tid ensamt; af yngre datum är det som rätvinkligt dermed byggdes senare och står utanför den parkdunge, som en gång var Linnés »sibiriska trädgård», der han odlade en mängd af de frön och växter han af sina utländska korrespondenter erhöll, och hvaraf ännu ej så få stå qvar och årligen lyfta sina kronor upp mot ljuset, lefvande erinringar om den »blomsterkonung», af hvars hand de först planterades här, medan täta, jättelika träd, mest almar, hvälfva sina höga hjessor, ej mera öfver mästaren, men öfver det som fordom var hans hem, och än i dag susa frid öfver hans minne.

Vandrar man härifrån en föga beqväm stenig stig åt vester, så kommer man upp till en af ung granskog fullbevuxen, af mossiga och löfklädda stenar ojemn platå, som höjer sig öfver byggnaden, hvilken numera synes till och med från jernvägen vid Bergsbrunna, och hvarifrån man har en temligen vidsträckt utsigt öfver den omgifvande trakten. Det var här Linné 1769 fulländade »den förlidet år begynta byggnaden af ett museum, deruti han hade sina herbarier, zoophyter, conchylier, insecter, mineralier, och dit alle curieuse kommo att se dem». Det var här Linné ibland sina kära skatter tronade som »Rex botanicorum» (botanisternas konung), och med rätta kan man om detta säga, att det är ett »heligt rum». Ännu qvar stå de hvitmenade stenväggarna och det svarta toppiga tak, som täcker det oansenliga fyrkantiga rummet, till hvilket en dörr i ena hörnet leder; men inuti är det tomt, samlingarna såldes till England, och blott den stol, der Linné satt under sina föreläsningar, är ännu qvar.

Vi tänka oss Linné dernere i sin bostad. Han har tagit plats under det lummiga trädet. Iklädd sin grå nattrock och sin röda mössa eller kalott sitter han der, lugn rökande sin pipa. Solen, hastande mot vester, kastar sitt guld öfver hela den vida slätten, der allt talar om jordens och arbetets välsignelse, och öfver Mora stenar, der försvunna tiders historia ännu hviskar om något som är oförgängligt. Gubben känner, att ock han -- lik solen deruppe -- lutar till sin nedgång; men hvilka taflor från hans händelserika, skiftande lif skymta ej i denna stund förbi den åldriges, den vises syn, taflor af mot- och medgång, fattigdom och förtviflan, ära och utmärkelse! Han minnes, huru han som fattig skolgosse i Vexiö af en sin lärare endast dömdes värdig att bli skomakare -- ett mycket, mycket simpelt yrke den tiden! -- huru han vandrade till Lund först och till Upsala sedan, sökande lyckan eller åtminstone medel att utbyta papperet i sina trasiga skor mot verkligt läder; huru, när allt, till och med hoppet, var nära att svika honom, han gick till trädgården att taga afsked af sina kära blommor, och en värdig prestman lade handen på hans axel och tillropade honom detta »mod!» som för honom var liktydigt med uppvaknande till nytt lif; huru han med ett ringa understöd, »helt allena, utan impedimenta,
allenast som han står och går» tågade af till Lappland, och ensam vandrade genom skogar och myror, passerade dånande forsar och stormande sjöar, besteg de högsta fjell och var nära att dödas af en lapp och falla ned i en glacierremna, och återvände öfver Finland med hopp om ny dag, »i kraft af kärleken». Och så tycker han sig se en ljuslockig blid yngling, som med sin blifvande svärfaders hjelp reser hemifrån och begifver sig till Holland att bli doktor, stiger der ned från sitt rum under vinden och fram i de lärdas gille, huru denne »unge svensken», ej mera okänd och behöfvande, utan, i kraft af sina underbart många, väldigt reformerande, omfattande och storartade arbeten, blifven en auktoritet äfven i det stolta, rika och lärda Holland, emottager grånade vetenskapsmäns hyllning och mäktiga mæcenaters anbud, går till England och Frankrike, här nära nog qvarhållen af den lärde Dillenius, som i början behandlade honom spotskt, men slutade med »att bjuda honom lefva och dö med sig, som professionens lön vore tillräcklig för begge» och der omedelbart invald som en af de åtta utländska ledamöterna i Vetenskapsakademien och föreslagen att »bli fransman med årlig pension; men högre håg drog honom till sitt fädernesland». Han ser den 31-årige mannen, firad af alla, berömd öfverallt i Europas stora lärda verld, åter stå på fosterlandets jord, okänd, framtidslös, ser den, som nyss kunnat förfoga öfver de mest frestande anbud, tvungen »att freqventera de allmänna spisqvarteren, för att hos de unge cavalierer söka sig praktik», men snart bekant med Triewald och landtmarskalken Carl Gustaf Tessin, bli publicus docens på Riddarhuset, medicus vid Amiralitetet, huru hans praktik »stiger otroligt, så att han förtjenar årligen 9,000 Dlr Kmt» och kan få sin Sara Lisa, huru han instiftar Vetenskapsakademien och till sist blir professor i Upsala. Och nu -- idel lysande sköna taflor: de stores bifall, konungens nåd, drottningens smickrande ynnest, egen gård, son »designerad till successor i tjensten», och döttrar, ständernas donation! Ack, ej under, att han öfver sin kammardörr kan sätta detta sköna valspråk: Innocue vivito, numen adest (lef ren, Gud är när!) -- Och så se vi honom deruppe i sitt museum. All verldens lärda sällskaper ha kallat honom till sin ledamot; hans rykte och hans läror fortplantas af hans lärjungar, som beresa jordens aflägsnaste länder. Det är onsdag, och han har återvändt med sina »par hundrade auditores, som varit ute från kl. 7 på morgonen till kl. 9 på aftonen och nu återkommit med blommor i hattarna, med pukor och valdthorn följande sin anförare till trädgården». Och nu sitter han på sitt Hammarby, »der han om sommaren mellan ferierna läser 8 timmar om dagen», och förnäma rika utlänningar trängas kring honom att förnimma den erfarnes läror och återbära den vises ord, och der sjelfva konungen gjort honom ett besök, han sitter här, der skåpen med hans stora herbarium -- »hans största nöje» -- mera än 9,000 arter, stå kring väggarna och der han från verldens olika nejder samlat det då kända underbara och sköna. Sannerligen, Linné hade rätt att beskrifva sin lycka med dessa ord: 

»Gud sjelf har fört honom med sin egen allsmäktiga hand; har låtit honom utspricka utur en stubbotan rot, omplanterat honom på en fjerran och herrligare, låtit honom uppstiga till ett ansenligt träd och ingifvit honom en sådan brinnande håg för vetenskapen, att den blifvit det allra behagligaste.»

Det är af sådana känslor man genombäfvas på Hammarby. Det är icke blott ett äreminne af en stor, verldsberömd man, man der tycker sig höra; det är ett ödmjukt, fromt hjertas lofsång till den som danat lifvets lycka, man der än tycker sig förnimma. 

A.



Linnés Hammarby.
(Teckning af C. S. Hallbeck.)

Correggios svetteduk.
(Efter original, som finnes i Berlins museum.)
Ett Christushufvud af Corregio.

Der, hvarest den måleriska Apenninerkedjan med 
ljufliga dalar löper ut i de stora slätterna vid Po,
mellan städerna Parma och Reggio, syntes den heliga
påskaftonen år 1629 just i skymningen en kraftfull,
högväxt man färdas framåt på en stark häst, sådan som
man brukade begagna till längre resor. Att döma af
mannens ridderliga drägt, tillhörde han det förnäma
ståndet; hans sköna, fint tecknade, men bleka ansigte
var dystert, och hans höga, ädla panna bar fåror; men
det rika svarta håret och den ungdomligt spänstiga
och elastiska hållningen skulle snart tagit den
ur sin villfarelse, som af de redan utlefvade och
slappa dragen velat släta till hans ålder. Det var en
man i sin kraftigaste ålder, på sin höjd fyrtio år,
men passioner eller sorger hade tidigt påtryckt hans
ansigte spåren af sin härjande verksamhet.

Just då han red in på bron, som leder öfver den
brusande Enza, bortdog det sista skimret af den
slocknande dagen vid vestra horisonten, ett underbart
färgspel drog sig kring jord och himmel, och ryttaren
höll plötsligt in sin häst för att med förtjusning
betrakta det hänförande skådespelet. Hans dystra
drag uppklarnade, hans öga brann, -- hvem skulle
också undrat deröfver, om han vetat, att ryttaren var
Antonio Allegri, den store mästaren från Correggio,
herrskaren i ljusets rike, i den mest trollsköna
clair-obscur. Han var på väg hem till Correggio från
Parma, der han arbetat på sitt största verk »Marias
himmelsfärd» i kupolen till stadens domkyrka.

Detta verk hade icke betalat mästaren det arbete,
som han nedlagt derpå. I sin djerfhet och sitt
mästerskap förstods det blott af få; medlemmarna af
domkapitlet funno allehanda saker att klandra och
anmärka dervid; han hade skilts från dem i missnöje
och i sin kränkta konstnärsstolthet lemnat arbetet
blott halffärdigt. Man hade till och med roat sig med
att skämta öfver kupolmålningarna; gestalterna af de
efter himladrottningen mot himmelen sväfvande engla-
och helgonskarorna, som visa sig i en förkortning,
så djerf, att den låter nästan endast fötterna synas
för den nedanför stående betraktaren, hade fått
benämningen »groddansen».

Allt detta hade trängt till mästarens öron och
försatte honom i en högst retlig sinnesstämning,
under hvars inflytande han utfor ganska skarpt mot de
andliga herrarna. När dertill kom, att hans älskade
hustru samtidigt rycktes från hans sida, så afbröt han
helt kort alla underhandlingar och beslöt med brustet
hjerta att återvända till sin fädernestad och der i
enslighet tillbringa återstoden af sitt lif. På denna
färd träffa vi honom; men hur förstämd och nedtryckt
han än var, så kunde hans konstnärsöga dock icke
blicka in i den flod af gyllene aftonljus, som låg
framför honom, utan att flamma upp af hänförelse. Han
höll midt på Enza-bron, till dess solen gått ned och
det hastigt inbrytande mörkret manade honom att se
sig om efter ett nattqvarter. Han gaf sin trötta häst
sporrarna och trafvade framåt.

Allt tätare blef mörkret omkring honom, men plötsligt,
just då han red fram ur ett buskage, visade sig till
höger en liten kyrka med klart upplysta fönster;
när han kom närmare, hörde han äfven orgelns ljud
och hans öra träffades af munkarnas sång, hvilka voro
samlade till sin vespertina.

Det var ett litet aflägse kloster, och en föga
begagnad gångstig ledde till dess port. Han steg
af; på hans bultning öppnade en hvitskäggig munk
och bad honom vara välkommen, då han framställde
sin begäran om nattherberge. Han snörade loss
den tunga reskappsäcken och lemnade hästen åt en
framskyndande klosterdräng; sjelf ledsagades han
af munken till klostrets enkla gästrum, der denne
lemnade honom för att anmäla honom hos priorn och
besörja om qvällsvard. Kort derefter inträdde priorn,
en vördig gubbe med snöhvitt hår, och bjöd honom
vänligt välkommen; en tjenande broder frambar en
bägare ädelt vin och en tallrik med bröd och
frukter; den resande uppmanades hjertligen att
förfriska sig och priorn slog sig ned vid hans sida,
visserligen på grund af sina reglor nekande att dela
måltiden med lekmannen, men beredvillig att öppna
ett vänligt samspråk.

»Hvem är ni, ädle främling,» började den gamle
samtalet, »och hvad är det som för er till oss,
hvarmed kan jag vara er till tjenst?»

»Ärevördige fader,» svarade målaren, »det tjenar
till ingenting att jag säger er mitt namn; man
kallar mig den glade (Allegri), men jag är icke
hvad jag heter. Jag är målare Traditionen  tillskrifver Correggio   de stolta
orden: anch' io sono pittore! (också jag är målare),
som han skall hafva yttrat, då han stod framför ett
mästerverk af Rafael., och man berömmer
hos mina taflor att allt i dem är ljus och färg,
att lif och lust spritter deri. Kanhända att så är;
men jag är icke det som jag målar: i mina taflor söker
jag träda ut ur mig sjelf; jag målar för att glömma
hvad jag är. Min konst är glad, mitt sinne är tungt
och dystert.»

»Af edra ord, ädle gäst, finner jag att jag har
framför mig den store och vidtberömde målaren Antonio
da Correggio och gläder mig att ni velat hedra vårt
fattiga kloster med ert besök.»

»Jag är den ni säger,» svarade Antonio; »men huru
skulle jag väl kunna vara något för er -- hvad har
jag att gifva? Ack, jag önskade att jag sjelf hos er
kunde söka och finna något, hvarefter hela min själ
längtar. Jag är en fattig, fattig man!»

»Hvad är väl som skulle kunna felas er och som
detta fattiga kloster skulle kunna skänka åt den
högtbeprisade mästaren, furstars och ädlingars vän
och gunstling?»

»Hvad jag behöfver, ärevördige fader, är ro för min
själ. Ja, jag har njutit rykte och ära, jag är nöjd
med mina yttre levnadsförhållanden; men hvad som
felas mig har icke ens den herrliga konsten kunnat
skänka mig, den inre, fasta friden i hjertat. Och
nu, då jag mist en älskad hustru, då illasinnade
menniskors låghet och hänsynslöshet med fräck
hand till och med angripa min mödosamt förvärfvade
konstnärsära, nu ser jag på en gång så klart, hur
fattig och hjelplös jag ändå är. Af mina egna leende,
ljusomflutna helgongestalter kan jag icke sjelf finna
någon uppbyggelse, de gifva mig ingen frid i hjertat;
hvar är den källa, ur hvilken ni hemtar er glada frid,
ärevördige fader?»

»Min vän,» svarade priorn allvarsamt, »jag har ännu
icke öfvervunnit verlden, jag bär den ännu inom mig,
om jag ock genom klostermurarna är afskild från yttre
beröring med densamma. Men Gud vare tack, jag känner
och eger äfven Honom, som öfvervunnit verlden. Honom
kan och skall äfven ni ega.»

»Ja,» sade Correggio, »jag vet hvem ni menar! Se här,»
fortfor han (pekande på ett vid väggen fastspikadt,
temligen konstlöst träsnitt, som föreställde en
svetteduk med Christi törnekrönta hufvud); »se på
detta ringa konstverk; det är groft och oskönt, och
dock ligger i detta allvarliga, heliga anlete något,
som jag saknar hos alla mina helgon och madonnor,
någonting trösterikt och upplyftande; med den
bästa vilja skulle jag icke kunna lemna er något
sådant. Mannen, som gjort detta, må vara en stympare
i konsten, men hans verk förefaller mig såsom om
det vore gjordt med hjertat; den mannen har haft
tro. Orden: Kommer till mig I alle som arbeten och
ären betungade! behöfde icke stå tryckta derunder;
man kan, trots den bristfälliga tekniken, läsa det ur
bildens drag! Jag kan utrusta mina bilder med alla
behag i teckning och färg, jag är en målare; men
jag kan blott gifva dem makt att tala till sinnena,
icke till hjertat. Jag har också målat en Christus
på Oljoberget, men huru kall, huru själlös förefaller
han mig icke, om jag jemför honom med detta eländiga
machverk, ur hvilket dock talar en själ!»

»Tadla icke den konst, som Gud gifvit er,» svarade
priorn varmt, »jag känner er väl, jag har sett er
heliga natt i Reggio och er Christi himmelsfärd i
kyrkan San Giovanni och haft
  
min uppbyggelse deraf. Er är en kostbar gåfva
förlänad, och den skall blifva ännu kostbarare,
om ni begagnar de sorgliga erfarenheter, som Gud
skickar er, på det ni må fördjupa er i det sanna, inre
lifvet. Verlden med dess prakt och herrlighet förgår;
ju mera vi fördjupa oss i den eviga frälsningens
sanningar, desto herrligare förefalla de oss. Det är
Herren som manar er att söka det oförgängliga; det
är lätt att finna, om man blott allvarligt vill. Till
korset, käre mästare, till korset! Med ert hjerta
och med er konst! Ubi crux, ibi lux!» Vid korset är ljus.

»Edra ord äro sanna,» sade Correggio, »och göra
mig godt; i er närhet andas en fläkt af fridens
ande. Låt mig stanna här ett par dagar, jag längtar
efter ro; unna mig att få stanna i ert kloster öfver
påskhelgen.»

»Gerna, käre mästare,» svarade priorn, »ni är
hjertligt välkommen; Gud välsigne denna tid af tysta
betraktelser och göre den gagnelig. Jag får icke
sjelf tid att mycket vara hos er; fastedagarna äro
arbetsdagar för klerken, men så ofta jag kan, skall
jag gerna göra er sällskap.»

Och Antonio Allegri blef under flere dagar klostrets
gäst. De blefvo för honom lugna, välsignelsebringande
dagar; han njöt nu omsider af den frid, som hans
lidelsefulla, glödande hjerta hittills icke låtit
honom finna. I den lilla klosterkyrkan, under ljuden
af Salve caput cruentatum uppgick för honom den
kristliga försoningslärans trösteliga djup; och den
gode priorn använde hvarje ledig stund för att under
kärleksfulla samtal föra sin gäst in på den väg, på
hvilken en böjd och bruten själ allena kommer till
ro. Han glömde för en tid verlden med dess lockelser,
dess berusande njutningar och äran, han lefde sig in
i det stora frälsningsmysteriet, hvilket blott för
den öppnar sina djup, som tröst- och hjelpbehöfvande
träder fram till korset. Efter några dagar skildes
han från det fridfulla stället. Full af tacksamhet
tryckte han den åldrige priorn till sitt hjerta och
skänkte honom vid
skilsmessan en tafla, som han målat under sina
ensamma stunder.

I korridoren utanför främlingscellen hade han funnit
en gammal processionsfana och ur denna skurit ett
stycke siden, på hvilket han målat svetteduken
med Christi tornekrönta hufvud, visserligen med den
färgrikedom som karakteriserar hans konst, men med ett
allvar och en kyskhet, sådan som man icke återfinner
hos någon annan målning af hans hand. På den underbara
ljuseffekten, på den förtrollande clair-obscuren, på
de genomskinliga skuggorna igenkänner man mästarens
egendomligheter; men detta manér att låta lifvet
gladt spela in till och med i helighetens allvar,
som man med rätta plägar beteckna såsom Correggiskt,
de ljusare färgernas allt öfverstrålande prakt
saknas här.

Den gode priorn skildes med tårar i ögonen från sin
gäst, för hvilken han fattat tycke, emedan han så
innerligt hjelpsökande slutit sig till honom mot
strömmen af egna tankar. Han lät sätta täflan i ram
och upphänga den i klosterkyrkan såsom ett minne af
den store Correggios besök.

Taflan stannade i det tysta klostret och betraktades
der såsom en dyrbar skatt. Munkarna sålde den
icke för snöda penningar såsom många kloster och
städer, till och med mästarens fädernestad, hafva
åt alla verldens kanter bortschackrat de perlor,
för hvilka de haft hans hand att tacka. Men det
stora franska revolutionskriget hemsökte äfven det
lilla tysta klostret; hvad soldaterna röfvade såldes
och skingrades. Svetteduken med det törnekrönta
Christushufvudet kom till en antiqvitetshandlare
i Milano. Här köptes det af en tysk fältmarskalk
och skänktes af honom till Fredrik Wilhelm III af
Preussen, som lät uppsätta täflan ofvanför altaret
i sitt slottskapell. Hans efterträdare skänkte det
sedermera till galleriet i Berlin, der det ännu
befinner sig. Målningen har lossats från sidenet
och öfverflyttats på väf. Efter denna tafla är det
träsnitt utfördt, som vi lemna våra läsare.


Näsby slott på Visingsö.

Det händer ej sällan, att strandbyggarne vid Vettern se
ett underbart landskap med lundar, åkerfält och ruiner
sväfva i luften öfver den vida vattenytan, och sedan
det en stund vexlat skepnad och form, såsom figurerna
i en kosmorama, lösa upp sig i en lätt dimma och
försvinna vid synkretsens slut. -- Det är Visingsö,
Vetterns drottning, som på detta sätt speglar sig
i molnen och åstadkommer den förvillande hägring,
af hvilken seglaren och strandbon spå väder för den
följande dagen och derefter ställa sina företag.

Ungefär på samma vis förhåller sig ön till den
äldsta historiska tiden. Hon träder oss redan till
mötes i historiens morgon; men till följd af de
sneda skuggorna i soluppgången kan forskaren ej
med tillbörlig säkerhet bestämma föremålens storlek
och afstånd, hvadan berättelsen om en del af hennes
tidigare öden är att anse mer som en vacker hägring
än en historisk verklighet.

*

För seglaren, som nalkas Visingsö, vare sig från
östgöta- eller vestgöta-sidan, framställer sig ön som
ett utsträckt, temligen flackt högland, från alla
sidor sluttande mot sjön, i hvars klara böljor den
tvärbranta stranden stupar, likt en lodrät jordvall
af tolf till femton fots höjd.

Det inre af landet är en bördig slättbygd, der
åkerfält och ängar omvexla med byar, gårdar, samt
här och der en skogspark med ekar eller andra ädlare
trädslag. Hvad som genast öfverraskar vid en vandring
inåt ön, är den förvånande mängden af grafhögar,
hvilka antyda att Visingsö i forntiden antingen
varit ovanligt tätt befolkad, eller, såsom några
velat påstå, utgjort en gemensam begrafningsplats
för invånarne på angränsande fastland.

Tvifvelsutan hade ön sin mest lysande period under
Brahe-ättens dagar, då Visingsborg var hjertat i
det vidsträckta grefskapet. Men redan långt förut, ända
tillbaka på elfva- och tolfhundratalen, spelte
Visingsö en icke obetydlig historisk roll, såsom ett
slags kungligt residens, der konungarna af Sverkerska
och Erikska husen ofta hade sin uppehållsort.

Så väl Borga slott, vid öns nordvestra sida,
som Näsbo på öns sydliga spets, lära varit
konunga-residenser. Det förra har Vettern, genom
årliga inkräktningar på den lösa strandbädden,
för flere århundraden sedan slutit i sin famn,
och säkert är den tid ej så aflägsen, då det senare
undergår samma öde. Vi hafva derför, medan tid är,
velat lemna en afbildning af Näsbo konungaborg och
med detsamma förtälja det gamla slottets saga.

Den äldsta sägen, som lefver på folkets läppar,
omtalar, att i fordomtima tvenne konungar funnits
på ön, den ene på Borga och den andre på Näsbo. Då
oenighet en gång uppkom dem emellan, beslöt
Näsbokonungen att skifta ön i tvenne hälfter och
skilja dem åt genom en djup graf. För detta ändamål
vidtalade han en trollkarl Gilbertil i Ölmestads
socken på östgöta-landet, hvilken åtog sig arbetet
och började gräfva nära Näsbo, der djupa hålor ännu
leda under jorden.

Detta behagade icke Borgakonungen, som först i
godo sökte förmå Gilbertil att afstå från sitt
förehafvande; men när detta icke hjelpte, vände han
sig till en annan beryktad trollkarl, Kettil Runske
i Habo socken af Vestergötland. Denne lofvade sitt
biträde. När han anlände till Visingsö, hade Gilbertil
redan hunnit med sitt arbete öfver halfva ön och
gräfde som bäst strax norr om Kumlaby. Kettil Runske
befallde honom upphöra; men tillsägelsen upptogs
med hån och förolämpningar. Då kastade Kettil mot
honom sin med runor besatta trollkafvel. Gilbertil
fångade kaflen i luften med begge händerna; men dessa
fastnade, så att han ej kunde komma lös. Han försökte
då bryta sönder stafven med fötterna;
men äfven dessa fastnade, och slutligen, när han
gjorde ett försök att lösgöra sig med tänderna,
fastnade äfven dessa. I denna ställning kastades han
af Kettil på en utbredd tjurhud, i det denne uttalade
följande förbannelsedom:

Räkna ett år 
För hvarje hår, 
Ur huden går; 
Du förr ej frihet får.

Derpå lät Kettil honom nedsjunka i jorden. Ett
djupt gyttjehål på Kumlaby äng kallas än i dag för
Gilbertils håla. 

En kärraktig sträcka, som fordom gått
från Vetterstranden strax norr om Näsbo slottsruin
förbi Stigby uppåt Kumlaby, utvisas af befolkningen
såsom spår efter Gilbertils gräfning. I sjelfva verket
är denna sträcka nu icke märkbar förr än vester om
Stigby, hvarifrån den fortgår vester om landsvägen
till den s. k. Syltahage på Kumlaby egor och slutar
vid den runda fördjupning, i hvilken Gilbertil tros
ligga bunden.


Ruin af Magnus Ladulås' borg på Visingsö.
(Teckning af C. S. Hallbeck.)

Ännu i början af förra århundradet var tron på
sagan om Gilbertil och Kettil Runske så stor, att
landshöfdingen i Jönköping Lindehjelm och arkiatern
Urban Hjärne uppdrogo åt kronobefallningsmannen
i Tveta härad Girs, att med några behjertade män
undersöka huru det förhöll sig med Gilbertils
gräfning. Anlända till Visingsö, funno de i en
strandbacke mellan Näs och Stigby tvenne djupa hål,
hvilka omtalades vara lemningar efter Gilbertils
gräfningsarbeten. I desamma inkröpo tre karlar och
funno, efter att en stund hafva krupit på händer och
fötter, gångarna utmynna i en gemensam underjordisk
håla, i hvilken en så förskämd luft mötte dem, att
de måste begifva sig tillbaka.

Den förste svenske konung, man med visshet vet
hafva uppehållit sig på Visingsö och det der belägna
residenset Näsbo, var Carl Sverkersson. Han hade,
såsom vi känna af
historien, redan under sin företrädare konung Erik
den helige styrt öfver Götaland och blef efter dennes
mord i Upsala ensam herrskare i Sverige. Hans regering
blef dock helt kort. Efter några år öfverföll Erik
den heliges son Knut, hvilken dittills uppehållit
sig i Norge, »oförvarandes» Carl och dödade honom på
Visingsö den 12 April 1167.

Tjugo år senare uppträdde mot konung Sverre i
Norge en pretendent vid namn Erling, som sade sig
vara son till norske konungen Magnus Erlingsson
och gjorde anspråk på Norges krona. Sverre sände
genast män att gripa den tilltagsne medtäflaren;
men denne hade redan flyktat öfver till Sverige. Då
lät Sverre tillkännage för sin svåger konung Knut,
att »i Sveriges rike uppehöll sig en man, som gaf
sig ut för att vara son af konung Magnus och hade
för afsigt att stifta ofrid i Norge». -- När detta
blef bekant för Knut, skickade han några pålitliga
personer att spana efter Erling, och om de träffade
honom, genast taga honom till fånga.
Flyktingen röjdes och fördes fången till Visingsö,
der han »sattes i stenväggen» (slottstornet) på
Näsbo och deraf sedan kallades Erling Stenvägg. --
Under fångenskapen lyckades han öfvertala qvinnan,
som bar till honom maten, att vara honom behjelplig
att fly. Af en hop lakan, som hon nemligen förde till
honom i fängelset, förfärdigade han ett långt tåg
och med detta hissade han sig en mörk natt ned ifrån
tornet. Han skyndade att komma undan till Jernberaland;
men anträffades der af utskickade från Norge och
blef af dem dödad.

Af de efterföljande konungarna vistades Erik den
tionde ofta på Visingsö, »strådog» derstädes 1216
»samt blef begrafven i Värnhem hos bröder och
fränder». -- Efterträdaren Johan Sverkersson, som
vid femton års ålder uppsteg på tronen, uppehöll sig
liksom farfadren mycket på Visingsö

Corricolo, napolitanskt åkdon.
och afled på Näsbo i Mars 1222, endast tjugoett
år gammal.

Efter Erik Läspes död, sedan Sveriges krona
öfvergått till Folkungaslägten och Birger Jarl anlagt
Stockholm, förlorade Visingsö sin betydelse såsom
konunga-residens. Visserligen finner man jemväl
sedermera, att ön besöktes af de kungliga. Men det
var blott Valdemar, som uppehöll sig der en kort tid,
och brodren Magnus Ladulås, hvilken likväl tyckes
hafva hyst en synnerlig förkärlek för den vackra
Visingsö och dog på Näsbo den 18 December 1290.

Med Magnus' son, den svage konung Birger, försvinner
Näsbo slott ur Sveriges historia. Troligen förstördes
det, då riddaren Carl Elineson (Sparre) med de
uppbådade smålänningarna intog Visingsö och nödgade
Birger att lemna riket (1319).

Efter denna korta öfversigt af slottets historia,
vilja vi nämna några ord om dess belägenhet.

I södra ändan af Visingsö intränger Näsviken, en
mindre vik eller bugt af Vettern, mellan tvenne
landtuddar. På den östra af dessa ligga ruinerna
af Näs' eller Näsbo slott. Antagligen har udden i
forna tider sträckt sig mycket längre ut i sjön; men
Vetterns böljor arbeta år från år att undergräfva
och bortföra den lösa stranden och ha redan hunnit
med sitt mineringsarbete fram till vallen, der
slottsruinen ligger. För närvarande qvarstår föga
mer än en två fot bred jordremsa mellan ruinen och
den tvärbranta stranden.

När man från landsidan närmar sig slottet, ser man
endast tvenne höga jordkullar, som i sitt inre gömma
lemningar af torn och murar. Från sjösidan träda
dessa tydligare i dagen och visa, att slottet åt sjön
haft ett rundt
torn på uddens spets, samt att sträckmurar derifrån
gått utefter sjökanten åt norr och öster. -- Af
dessa murar har den östra en längd af hundrafemton
fot; men för närvarande icke mer än fyra fots
höjd. På yttre sidan ser man ungefär midt på muren
spår efter ett större hvalf, hvilket likväl nu är
igenrasadt. Norrut sträcker sig från tornet en annan
mur, som i längd dock knappt uppgår till tiondedelen
af den nyssnämda. Den runda tornmuren är, liksom
sträckmurarna, uppförd af kullersten och lerskiffer
med mellanslaget murbruk.

På östra sidan om och tätt invid tornet höjer sig en
rund jordkulle, som på ena sidan begränsas af en låg
halfrund mur, hvarför man antager att kullen varit ett
rundtorn, liksom det bredvid liggande. -- På spetsen
af denna kulle lät Visingsös forne herrskare, den om
våra fornminnen så nitiske grefve Per Brahe uppresa
en minnessten med en latinsk inskrift, som i svensk
öfversättning lyder sålunda: Per Brahe, grefve till
Visingsborg, friherre till Cajana, kar upprest denna
sten till minne af konung Magnus Ladulås, som här
haft sitt kungliga residens, i hvilket han stilla 
afsomnade år 1290.

Från denna punkt har man en utsigt, i alla hänseenden
storartad och värd en konungaboning. På östgöta-sidan
resa sig de majestätiska Öhlabergen, liknande med
sina tvärbranta väggar jättemurar, uppstaplade på
Vetterstranden. Söderut utlöper från dem i sjön en
udde, som slutar med den höga Virtakulle, och i norr
tronar på bergstoppen Vestanå höga stenhus, det enda
ännu bebodda af Brahe-ättens här belägna slott. Åt
vester mötes blicken af Vestergötlands skogklädda
höjder och längst i söder, i fonden af det oändliga
perspektiv, som Vettern bildar åt smålandssidan,
reser sig bergjätten Taberg.

Herm. Hofberg.


Barndomsvännen.

Se, solen i rodnande vester går ner 
Och dagens små sorger försvinna. 
Jag sitter helt ensam vid fönstret och ser 
Mot höjden, hur stjernorna brinna. 
Men tankarna stanna ej qvar en minut, 
De flyga så vida och hamna till slut 
Hos Axel, som trohet mig svurit.

Jag minnes så väl, hur i barndomens dar 
Vi lekte tillsammans förtroligt.
0  himmel, hur säll och hur lycklig jag var! 
Ack, aldrig jag mer får så roligt.
Om dagen beständigt var han i min håg, 
Om natten, o, äfven jag då honom såg
I  ljufva och leende drömmar.

Hur ofta vi sprungo vid skogsbäckens rand
Och plundrade blommornas skara!
Han satt vid min sida, då kransar jag band,
Och gjorde små skälmstycken bara. 
Jag blef litet ond, men han skrattade blott, 
Jag skrattade också, och allting var godt, 
Och vänner vi voro på stunden.

Så växte vi opp under joller och larm,
Och snart var vår barndom förgången.
Nu kallas af andra jag fattig och arm,
Men lycklig, som jag, är ej mången;
Ty kärleken kom, som om natten en tjuf,
Mitt hjerta väl blödde, men smärtan var ljuf,
Ty Axel för evigt mig älskar.

Men hårdhändt är ödet.  Det skilde oss åt,
Min Axel for långt bort i fjerran.
Jag klagar dock icke, jag hämmar min gråt,
Ty honom ledsagar nog Herran,
Och då skall han komma tillbaka i höst,
Att hvila i ro vid mitt klappande bröst
I barndomens fridfulla dalar.

Pyramus.



En arbetareförening såsom arrendator.

År 1830 gjorde en godsegare vid namn Gurdon till
Assington i grefskapet Suffolk, som ligger i det
sydliga England, ett ganska märkligt försök, dertill
föranledd af sorg och harm öfver arbetarebefolkningens
ställning under den gamla fattiglagen. Han förmådde
femton arbetare, af hvilka några hvarken kunde läsa
eller skrifva, att gemensamt öfvertaga en egendom
å 44 tunnland med medelmåttig jordmån och tarfliga
byggnader. De fattiga stackrarne egde blott 57
kronor hvardera; men Gurdon lånade dem 7,200 kronor
räntefritt. Härigenom förskaffade de sig nödig
besättning af kreatur och redskap, och de valde ur
sin krets en af föreningens medlemmar till styresman,
som derför fick 1 krona
mera i veckan, utom vanlig lön som arbetare
jemte hans andel i vinsten. Derjemte tillsatte
de en tillsyningskomité af fyra personer, som
skulle beskydda styresmannen mot påtryckningar från
deltagarnes sida och afgöra alla tvifvelaktiga frågor,
för hvilket allt de komiterade blott voro samtlige
delegarne ansvariga. Desse arbetade naturligtvis icke
alla på gården, som icke kunde underhålla dem alla;
men det förutsattes att när en deltagare saknade
verksamhet, hade han företrädesrätt till att få
arbete. Alla arbetare, ehvad de voro deltagare
eller ej, fingo den i trakten vanliga daglön och
kunde afskedas såsom i hvarje annan tjenst, i det
styresmannen beskyddades mot påtryckning från
deltagarnes sida af komitén, som hemligt 
afgjorde alla frågor och blott var deltagarne samfäldt
ansvarig, och till och med dessa afgåfvo sin dom
genom hemlig omröstning. Hvarje deltagare måste,
såsom vilkor för inträdet, ingå i hjelpföreningen
på stället; och det var honom förbjudet att sälja
sin andel till andra än socknebor eller till en
annan deltagare, då ett hufvudändamål med hela
planen var att minska fattigbördan. Under dessa
förhållanden arbetade folket med sådan lust, att de
hafva återbetalt jordegaren hela förskottslånet; de
hafva hvart år sig emellan delat penningarna; hafva
besparat alla deltagarnes familjer nödvändigheten att
anlita offentligt bistånd, hafva slutit ackord om att
betala 3,600 kronor årligen i afgift af 44 tunnland
och betala den regelmessigt på ett 14 års arrende,
utom alla tionden, kommunala och kronoskatter; och
ega de 6 hästar, 4 kor, 110 får och 30 - 40 svin,
utom alla redskaperna på egendomen, som de drifva i
fyraårigt omlopp. Bland medlemmarna äro fyra enkor,
som tillika med sina barn uppehållas helt och hållet
utan socknens tillhjelp; och så stor är den drift
sålunda bland föreningsmedlemmarna blifvit införd, att
en regel, som tillåtar en medlem låna intill halfva
värdet af hans andel, således 450 kronor, aldrig
blifvit begagnad. Alla de större jordbrukarne i
trakten vittna enhälligt om den goda moraliska
inflytelsen af denna ordning och det lyckliga lif,
som deltagarne föra.

Vi torde böra tillägga, att egaren under åtskilliga år
varit frånvarande, och att gården derför varit skött
utan någon särskild öfveruppsigt, samt att ett annat
försök af samma slag, blott efter en mycket större
måttstock, också varit gynnsamt. Bolaget har här 
afbetalt all sin skuld; arrenderar 155 tunnland jord
mot en årlig afgift af 2925 kronor, utom tionde och
andra utskylder, har uppbragt besättningen å gården
till ett värde af 10,800 kronor och kan sälja hvarje
aktie à 3 till 30 pund sterling.

Dessa exempel äro icke enstaka eller särskildt
utmärkande för England. Samma tidskrift (»The
Cooperator»), ur hvilken vi hemtat denna uppgift,
har förut meddelat en liknande från Mecklenburg;
och det synes oss som dessa exempel vore äfven i vårt
land förtjenta af uppmärksamhet och efterföljd.

E. L.


En sommardag i Napoli.

Skiss af X.

»Vede Napoli -- e mori!» heter det. Våra nordiska resande
i Napoli underlåta vanligen att uppfylla den senare
delen af denna uppmaning i förbindelse med den förra
delen; men hvad värre är, i allmänhet uppfylla de
hvarken den förra eller den senare delen.

Saken är, att de flesta resande från våra länder
tillbringa en vinter i Italien, och när sommaren
nalkas, återvända de hem, sedan de sett en grön
vinter i stället för en hvit -- hvilket ju kan vara
ganska intressant; men vinter är dock alltid vinter,
åtminstone norr om Afrika, och det bella Italia,
som dignar under sin vegetations rikedom, som andas
tungt och brinner under den långa sommardagen, för att
vakna till lif och glädje, när den obeskrifligt sköna,
dunkla sommarnatten släcker dagens hetta -- detta,
det italienska Italien, som är olikt allt annat --
högsommarens Italien, se endast de som färdas året
rundt vid Medelhafvets stränder.

Men hettan är för stark, invänder man, och febern
rasar! -- Ja, icke vill jag just anbefalla Roma
æterna för en dylik sommarvistelse, men så mycket
mera dolce Napoli, il suol beato! Här, der golfens
breda vågor slå mot stranden, här, der man har Bajæ,
Capri, Sorrento, Castellamare, Salerno och Amalfi
i grannskapet -- här är sommaren, just högsommaren,
ytterst lockande. Stig då upp tidigt om morgonen;
öppna fönsterluckorna, genom hvilka solljuset bryter
in med en bedöfvande glans, endast på glänt; inandas
den friska luften på din balkong öfver golfen i
ett eller annat af Santa Lucias trefliga hoteller,
och sedan du låtit din städerska hemta upp litet
frukt från den på gatan skrikande grönmånglaren,
eller sedan du hos närmaste caffetiere intagit ditt
morgonkaffe, flyg
ut i naturen! Stig upp bredvid munken och qyinnan från
landet i den första, bästa corricolo, som presenterar
sig; det är gladt sällskap och godt lynne, så långt
vägen räcker -- skrik och spektakel, det är sannt;
men se'n har man då färdats på äkta napolitanska.


Napolitansk grönmånglare.

Detta åkdon, så komiskt det må förefalla, är dock
icke någon karrikatyr. På sätt illustrationen
utvisar, kan det upptaga hela tjoget passagerare,
förutom de lazzaroner, som springa efter detsamma,
och som tidtals, för att hvila sig, hänga sig fast
vid hjulen eller å fimmerstängerna. Och hela detta
sällskap drages af en enda häst, som synes stupa af
andlöshet, men som emellertid rusar fram genom en
sky af dam och springer flere mil i galopp.

Far då genom Posilippo-grottans långa, kyliga
hvalf till Solfatara och Bajæ -- eller per jernväg
till Castellamare, och återvänd icke till staden
förrän qvällen börjar sänka sina skuggor öfver
golfens glänsande vatten. Har du då insupit all
den friskhet, som bor i bergen kring Sorrento och
Castellamare, kan du lugnt fördraga stadens något
qvafvare luft. Qvaf? Ja, måhända för den, som kommer
in från landet, ty för stadsbon är den balsamisk,
sval och ljuf. Den smeker din kind, så silkeslen
och mjuk, -- och från limonad-försäljarens bod,
der madonna-bilden står som skydd och skylt, dofta
citronerna öfver hela platsen.

Dylika förfriskningsställen påträffas nästan i
hvart gathörn, inrättade i ett slags predikstol, som
är upprest i fria luften. Ingenting kan vid första
ögonkastet synas sällsammare än denna med en baldakin
öfverbyggda disk, på hvilken högar af citroner och
apelsiner äro uppstaplade, och rader af glas af alla
storlekar uppställda. Mellan pelarne vid sidorna af
taket äro två kaggar
med snövatten upphängda, hvilka försäljaren
flere gånger svänger omkring på deras axel innan
han fyller vattnet i glasen, som han erbjuder
de förbigående. Hvarje sådan butik -- acquaiolo
kallas den -- är prydd med lyktor, girlander och
lister, som trotsa alla konstläror; väggarna äro
öfvermålade med fantastiska aqvareller, lånade ur
mytologien och bibeln, hvilka italienarne stundom
sammanblanda med hvarandra. Här ser ni Moses
framkalla vatten ur klippan med en gest, värdig
en taskspelareålderman. Från morgon till qväll
tränges massan omkring detta förfriskningsställe,
reqvirerande friskt vatten, eller en limonad, eller
ett glas pomeransvatten, eller sambuc, ett slags likör,
distillerad på fläderkärnor, som är den populära
älsklingsdrycken. Den törstige lazzaronen nöjer
sig med dessa enkla dryckesvaror å ett öre måttet,
och går derpå hem till sig med högburet hufvud och
stolta steg.

Behagar ni med mig företaga en promenad genom Napolis
Hamngata? Sommar- eller vinterafton, är der alltid
samma rörelse och samma buller. Föreställ er mellan
två husrader två rader salustånd fyllda med matvaror,
allt efter årstiden. Före den franska ockupationen
voro de icke endast stånd, utan baracker, som om dagen
tjenade till försäljningsbodar och om natten till
herberge för en hel befolkning af trasvargar. Dessa
baracker kallades för banker och de som voro inhysta
der för bankirer: könen voro här blandade om hvarandra
och deras fria fasoner sårade till och med den första
franska republikens soldater. En kavalleri-choc sopade
gatan, och barackerna blefvo en natt uppbrända. Sedan
dess har herberget försvunnit, men krogen har
stannat qvar.

Ingenting är sällsammare än dessa stånd prydda med
tälttak eller baldakiner, som skydda dem mot solen
och regnet. Om aftnarna upplysas de af lampor eller
lyktor, de senare oftast gjorda af papper. Gatan
är sålunda skuren i tre, såsom Stockholms Skeppsbro
under höstmarknaden förr i verlden. I dessa tre gator
cirkulerar eller rättare sagdt tränges en böljande
massa. Alla dessa menniskor, till största delen
halfnakna med bara armar och fötter, i skjortärmarna
eller i blotta skjortan, men i alla händelser högst
pittoreska, alla dessa menniskor gå och komma,
knuffas, väsnas och föra ett nästan ursinnigt stoj.
Allt går till öfver drift i detta öfvermåttets land:
man köper ingenting utan att tvista, och tvisterna
öfvergå till förbittring. Knifvarna dragas ofta
för ett halföres skull. Tänk er då hvilket väsen:
skymford och oqväden hagla, hväsa och hvina från den
ena ändan af gatan till den andra. Försäljarne, som ej
tvista, utropa sina varor med en dundrande stämma, som
öfverröstar allt.


En napolitansk limonadförsäljares bod.

Här   hör   ni castagnanon
med rosslig röst  utbjuda  sina
stekta kastanier, eller vattenmelonförsäljarne täfla
med hvarandra i skräfvel och hyperboler. Den ene
låter måla på sin butik en Pulcinello, kånkande på en
ofantlig melon. Den andre en jättekanon, som utspyr
meloner. Man skall se Napolis gatpojkar fördjupa
hela sitt hufvud uti en sådan melon,
som kostar dem så litet. Också säga de skrattande, att
de för ett öre kunna både äta, dricka och tvätta sig.

Ett stycke längre bort regerar maccaronaron,
macaroniförsäljaren, en af de korpulentaste
och skrytsammaste personnagerna i staden. Bredvid
honom utbreder hans hustru sina yppiga former,
hvilka skulle fröjda en Rubens' ögon. I det han
utropar sina »pinfärska» macaronis, doppar han
sin sked eller någongång sina fingrar i kitteln,
och upptager derur en hand full långa degpipor,
hvilka han serverar på tjugo assietter, och utdelar
åt tjugo konsumenter på mindre tid än ni behöfver
för att se hvad han förehar. Konsumenten fattar
sin assiett med ena handen, och tar med den andra
en dugtig nypa af sin favoriträtt och håller den så
högt upp i luften han kan; derpå kastar han hufvudet
tillbaka och betraktar med mot himlen höjda blickar
gudsgåfvan med välbehag. Sedan öppnar han munnen,
ur hvilken cidern eller helt simpelt ölet ångar; han
njuter andäktigt försmaken af den fullkomliga salighet
som väntar honom, och snappar slutligen i ett drag
sin portion utan mera ansträngning än vi behöfva för
att tömma ett glas punsch. Lazzaronen sväljer sålunda
ett skålpund macaroni på tre minuter. Han skulle nog
svälja två, om ni betalte dem för honom.

På ett annat håll tillverkar en annan industriidkare
sina franfellicchi, ännu en populär rätt, sammansatt
af mjöl, honing och ägg, om jag icke bedrar mig, ty
jag har aldrig haft förmånen att smaka densamma. Alla
dessa ingredienser knådas
tillhopa och formas till långa, gulaktiga, elastiska
band, hvilka i oändlighet förlängas; sedan goffreras
kompositionen ungefär som vi goffrera flor, och nu
är den färdig att serveras.

Man nedsköljer dessa läckerheter med drycker, af
hvilka utlänningarna låta förleda sig på grund af
deras ryktbara namn, såsom falerner, lacrymæchristi,
marsala o. s. v.

I förbigående må till resandes uppbyggelse nämnas
att lacrymæchristi icke mer existerar, liksom jag
tviflar på att det någonsin existerat; hvad marsala
angår, så är det
ett slags likör, som tillverkas något hvarstädes och
till och med i Marsala. Jag säger ingenting, hvarken
om capri eller falernern; de äro nästan helt och
hållet kemiska produkter.

Om ni derför känner er törstig i Napoli, så laga att
ni får dricka vin från Gragnano, hvilket är ganska
godt då det är rent, eller ännu bättre vin från
Apulien. Och om ni icke kan komma öfver något sådant,
må ni så gerna afstå från lokalfärgen och dricka
bordeaux.                                (Forts.)



Örebro slott.

Nerike, det minsta af alla svealandskaperna, består af
tvenne skarpt åtskilda delar: Nerikesslätten eller det
mellanliggande låglandet -- hvilket likt en öppen, väl
odlad dal sakta sluttar mot Hjelmaren -- samt
de omgifvande bergshöjderna Käglan, Kilsbergen,
Tiveden och Tylöskogen. Nästan hvar man befinner
sig på dessa gränsberg och låter blicken öfverfara
den vida slätten, upptäcker ögat vid horisonten ett
hvitt föremål, som skarpt aftecknar sig mot en bakom
liggande vattenyta. Det är Örebro slott, hvars väldiga
murar på detta afstånd skimra som en ljus punkt mot
Hjelmarens blå vattenspegel och antyda hvar Nerikes
hufvudstad är att söka. 


Örebro slott.
(Teckning af C. S. Hallbeck.)

Stället, i äldsta tider
bekant under namn af Eyrarsund, hvilket sedermera
förändrades till Eyrarsundsbro, Örabro och Örebro,
var fordom en mycket vigtig plats, såsom genomfartsort
för dem, som från Öster- och Vestergötland ämnade
sig till Upland och dess hufvudorter Upsala och
Sigtuna. -- Tiden, då staden anlades, är icke bekant,
men torde böra förläggas till början eller medlet af
tolfhundratalet. De äldsta kungliga
bref och resolutioner i Örebro stadsarkiv äro ett bref
af biskop Kettil i Linköping 1404, om skattelindring
för stadens invånare, och ett annat, utgifvet 1446
af konung Christopher, om
ökade privilegier för staden. Man vet dock att
Örebro redan 1380 ödelades af en eldsvåda, och det
är antagligt, att stadens äldsta handlingar då gått
förlorade tillika med rådhuset, som nedbrann.

Lika litet som man har sig bekant när Örebro stad
anlades, lika litet känner man anläggningstiden för
det äldsta slottet och platsen, der detta legat. Man
kan dock taga nästan för gifvet att det varit beläget
på samma ställe, som det nuvarande, nemligen på
en holme i Svartån, en plats, som, med afseende på
medeltidens föga utvecklade belägringskonst, borde
varit synnerligen stark och betryggande.

En kungsgård i Örebro omtalas under förra hälften af
trettonhundratalet och något senare begynner äfven
Örebro slott att nämnas i våra fornhandlingar. Måhända
uppbyggdes det under de inre stridigheterna mellan
konung Håkan i Norge
och  Albrekt, i hvilken strid Nerike tyckes hafva
varit den förre i det längsta tillgifvet,

Bland slottets styresmän under medeltiden äro flere
bekanta, såsom: Algot Månsson Sture (1392), hvilken
likväl icke kan hafva stannat längre än till 1395; --
Jöns Laurensson, -- och Matthias Kettilberg, hvilken
senare 1434 uppgaf slottet till Engelbrekt. Denne
lemnade befälet åt sin broder Niklis, medan han sjelf
med bondhären tågade söderut, samt erhöll efter
förlikningen Örebro i förläning. -- När Engelbrekt
tvenne år senare på holmen utanför Göksholm fallit
ett offer för Måns Bengtssons hämdlust, tvang mördaren
en af Engelbrekts tjenare Albrekt Peccatel att följa
sig till Örebro och hjelpa honom att öfverrumpla
och intaga slottet. Men planen misslyckades genom
slottsfogdens vaksamhet och Måns Bengtsson släckte
sin harm genom att plundra den värnlösa staden.

Någon tid derefter uppgaf besättningen slottet till
Carl Knutsson, hvars fogde Niklis Niklisson med
skicklighet och framgång försvarade det mot Erik
Pukes anfall. -- År 1438 inspärrades Örebro af de
upproriska vermlänningarna, hvilka bortjagades af
den tappre Arvid Svan, som nedgjorde hundratjugo man
och tog deras anförare till fånga. I början af konung
Christophers regering var Nils Jönsson (Oxenstierna)
höfvidsman. Hans plats öfvertogs sedan af riddaren
Gregers Bengtsson (Läma), medan länet var anslaget
till drottning Dorotheas lifgeding; men innehades
åter efter Christophers död af Nils Jönsson. -- Då
dennes förrädiska stämplingar röjdes, lemnades Örebro
åt Ehrengisle Nilsson (Natt och Dag) till Hammarstad,
hvars hustru Britta Thott var af dansk börd och derför
synnerligt tillgifven konung Christian. Under det
Carl Knutsson kämpade med honom om kronan, inlät sig
fru Britta i en hemlig brefvexling med Christian och
röjde för honom svenskarnas planer. -- Vid eröfringen
af Lödöse föllo hennes bref i Carl Knutssons händer. --
Konungen begaf sig genast till Örebro och befallde
hennes fängslande, hvarefter en i Stockholm särskildt
tillsatt domstol dömde henne till bålet. Slägtens
förböner räddade dock sedan förräderskan och hon
återfick efter någon tid till och med friheten.

År 1482 namnes Sven Sture såsom höfvidsman på
Örebro. -- Arvid Trolle och Nils Bosson öfverlemnade
det 1497 till konung Hans, hvilken två år senare
skänkte det, till lifgeding åt sin gemål Christina
af Sachsen. -- Vid samma tid insattes en dansk Jöns
Falster till ståthållare. -- Under tvistigheterna
mellan Sten och Svante Sture belägrade den förre
Örebro, hvarest Svante, som af Hans blifvit upphöjd
till riksmarsk, förde befälet. Af Svante Sture
lemnades slottet till den tappre Åke Hansson (Natt
och Dag), i historien känd under namnet »Danmarks
plågoris» -- och kom slutligen 1522 efter nio månaders
belägring i Gustaf Vasas händer.

I harmen befallde Gustaf att borgen skulle nedrifvas,
så att han icke åter måtte falla i danskarnas våld och
blifva till hinders vid befrielseverket. Befallningen
lärer äfven skyndsamt ha blifvit verkställd, hvadan
man ej får söka det »Örebro hus», som spelte en så
betydande roll under medeltiden, i den nuvarande
slottsbyggnaden. Denna förskrifver sig dels från
Gustafs egen tid, enär konungen längre fram befallde
att slottet skulle åter uppbyggas, dels från hans
söner konung Johan och hertig Carl, hvilka fullbordade
byggnaden.

Enligt hvad man tror sig veta, uppbyggdes i Gustaf den
förstes dagar norra, vestra och södra fasaderna till
tre våningars höjd, samt den östra till två våningar,
hvarjemte de två östra slottsrundlarna då också
uppfördes. Jokan den tredje, men i synnerhet hertig
Carl, till hvars hertigdöme Nerike hörde, fullbordade
slottsbyggnaden, genom att uppföra densamma till
fyra våningars höjd och tillsätta runda torn, äfven
på vestra sidan. -- Till detta ansenliga arbete lärer
sten hemtats dels från Längbro gamla kyrka, dels från
det vid reformationen förstörda karmeliterklostret
i staden, hvarförutom byggnadsämne säkert fanns att
tillgå efter det förra slottet.

I sitt närvarande skick utgöres Örebro slott af en
fyra våningar hög fyrkantig byggnad, som invändigt
omsluter en mindre borggård. I hvart och ett af
slottets fyra hörn befinner sig en tornrundel af
två våningar, således endast hälften så hög, som
hufvudbyggnaden. Slottets höjd från marken till
taklisten är 78 fot, längden af östra och vestra
fasaderna 140 samt bredden af norra och södra sidorna
94 fot räknadt mellan tornrundlarna.

Slottsmurarna äro uppförda af gråsten och sandsten,
samt äro i understa våningen äfvensom i tornen nära
tio fot tjocka, i andra våningen sex, samt i tredje
och fjerde våningen fem fot. Nordvestra slottsrundeln
har ännu i nedra våningen qvar sina styckegluggar från
den tid slottet var befästadt. -- Genom slottsrundeln
på östra sidan inkommer man på den inre borggården,
som bildar en aflångt fyrkantig plan, 84 fot lång
och 43 fot på bredden.

Genom ombyggnader och moderniseringar har slottet
förlorat åtskilligt af sitt ursprungliga utseende och
erbjuder i konsthistoriskt hänseende ej så synnerligt
mycket af intresse. I sydvestra hörnet af borggården
finnas två mindre dörröppningar, infattade med ornerad
sandsten i temligen ren rococo-stil.

Den ena af dessa dörrar ledde i forna tider till
det så kallade Håltornet, ett mörkt, ohyggligt
inqvisitionsrum med en i golfvet murad rund håla,
som användes vid pinliga förhör och för att aftvinga
fångar bekännelse. På borggårdens vestra sida,
öfver dörren, som förr ledde till landtränteriets
kassarum, fanns till för några år sedan i sten
inhugget Vasa-vapnet jemte bokstäfverna C. P. --
D. S. -- och årtalet 1617, erinrande om hertig
Carl Philip, som lärer begagnat detta rum till
sängkammare. Likaså fanns på en sten, som vid en
långt förut företagen reparation blef borttagen,
initialerna C. R. -- C. H. R., minnen af Carl den
nionde och hans gemål drottning Christina af Holstein.

I slottets andra våning har för närvarande länets
landtstat sina embetslokaler och landshöfdingen
sina boställsrum. -- Ett af dessa senare, i hvilket
Carl den trettonde stadfäste prinsens af Ponte-Corvo
val till svensk tronföljare, prydes med porträtter
af kronprinsen Carl Johan och arfprinsen Oscar,
målade af Westin.

Omgifningen kring slottet är i synnerhet åt östra
sidan rätt täck, sedan »Yttre borggården» i början
af detta århundrade planterades med löfträd och nu
under det mer bekanta namnet »Landshöfdingens park»
erbjuder en skuggrik och angenäm promenadplats för
Örebro stads invånare.

H. H-g.


Små byhistorier.

Af Laurentius.

1.

Ett klockareoriginal.

Om med ett original menas en sådan person, hvars karakter
och uppförande bära stämpeln af det ovanliga, bizarra,
löjliga, så förtjenade kantor B. tillfyllest detta
namn. Han var klockare i en landtförsamling i en
treflig ort af det bördiga Skåne. Men från det vanliga
begreppet af en klockare, hvilket ovedersägligen
torde vara, att en klockare bör vara
en sådan person, som 1:o är begåfvad med god röst,
2:o förstår att efter konstens reglor begagna denna
röst för att leda församlingens sång vid gudstjensten,
afvek denne B. på ett högst irrationelt sätt, som
läsaren skall finna längre fram i vår berättelse. Icke
mindre märklig var hans afvikelse från det lefnadssätt
och de seder, som enligt vårt förmenande böra
pryda en klockare. Huru nu dessa i sjelfva verket böra
vara beskaffade, derom kan visserligen uppstå någon
diskurs, och det af den anledning, att vår hustafla,
som annars uppställer de bästa reglor för menniskor
af de mest olika stånd, oförsvarligt nog har glömt
bort att ge några föreskrifter huru en klockare bör
uppföra sig. Huruvida kantor B. åberopade sig på det
privilegium, som stillatigande tyckes medgifvas der,
att en klockare kan uppföra sig huru han behagar,
veta vi icke, men säkert är att han uppförde sig som
han behagade. Och om han annars äflades att blifva
räknad till presterskapet, så aktade han sig noga
för att efterkomma de för t. ex. en biskop gifna
anvisningar, hvilka, om de uppfylldes blott till
hälften, i sanning skulle ställa riktiga dygdemönster
i spetsen för församlingen.

Men till saken! B. var hallänning till sin födsel, och
de lyten, som man fordom ville finna i hallänningens
karakter, begifvenhet på gräl och slagsmål,
förnekade sig ej i B:s. Vi vilja nu ej tala om det
dagliga kämpalif, som han och hans hustru förde, ej
heller beskrifva huru han på vissa tider af året,
när han blef oense med hela familjen, som bestod
af flere barn, söner och döttrar, plägade hemta en
medhjelpare, och så rustad med hjelptrupper spela
tyrann i sitt hus, hvilket oväsen ej slutades förr
än en åbo i byn uppmanade ett par raska soldater
till att skrida emellan och med svärdet i ena handen
och fridens gröna staf i den andra mäkla fred och
försoning. Efter sådana kraftyttringar plägade vår
klockare långa tider vara den mest fredliga menniska i
verlden, ända till dess ett nytt tvistefrö uppstod, då
kalabaliken förnyades. Vi vilja nu endast anföra ett
par berättelser, som visa att han, oaktadt skåningens
till ordspråk blifna säflighet och godmodighet, dock
ingalunda onäpst fick utöfva sina hjeltedater bland
sina beskedliga församlingsbor.

En gång hade han råkat i gräl med sin dräng,
och B., hvars kroppskrafter ej svarade emot hans
upphöjda stridsmod, fick bita i gräset för drängens
kraftiga armar. Men han förlorade ej modet. Han
rusade in i huset efter sin sabel, och drängen,
som kände sin husbondes lynne, var ej sen att taga
till flykten. Det blef en hetsjagt utöfver den lilla
egendomen, der säden, ty det var höst, stod uppställd
i de i Skåne brukliga »trafvarna» till två alnars
höjd ungefär. Grannarna fingo nu blifva åskådare till
den intressanta leken, som bestod deri att drängen,
som var snabb och vig, hoppade öfver trafvarna,
tätt i hälarna förföljd af klockaren, med högt
upplyft sabel. Emellanåt roade sig drängen med att
leka kurra gömma bakom en sådan trafve, men vare
sig af list eller trötthet stannade han slutligen,
då klockaren rusade på honom med sabeln lyft i
högsta hugg. I sin blinda ifver att ge den största
möjliga kraft åt sitt hugg märkte han ej att drängen
fintligt hukade sig undan, så att klingan med full
fart rusade ned i marken, der, till råga på olyckan,
låg en större sten, så att vapnet blef förderfvade
Drängen passade på tillfället och flydde öfver till
grannarna, hvilka också tjenade honom till vittnen i
en process, som han anställde mot sin barske husbonde
och hvilken denne endast med stora summor kunde förmå
honom att nedlägga.

En annan gång råkade han i fällan för sin
stridslystnad på ännu farligare vis. Han hade
nemligen, ovisst af hvad anledning, blifvit ovän
med en stor och groflemmad arbetskarl, och en
gång, när denne passerade förbi hans gård, passade
klockaren på tillfälle och anföll honom med en dugtig
käpp. Men arbetskarlen lät sig ej förbluffa, utan
tog helt trankilt den lille klockaren tillika med
käppen i sina seniga armar, och seende nära bredvid
vägen byns stora vattning, rusade han direkt ut i
vattnet med sin börda i famnen. Han stannade ej,
oaktadt klockarens jemmerrop, som hastigt förlorade
modet, när han märkte det farliga i sin belägenhet,
förrän vattnet stod honom ända upp till axlarna,
hvarefter han neddoppade sin fånge flere gånger och
så länge under de svalkande vågorna, tills klockaren
med de dyraste eder lofvade bot och bättring för
framtiden. Detta löfte blef han också trogen;
arbetskarlen hade genom sin
ovanliga   åtgärd   förvärfvat   sig   hans   djupa
högaktning,  och många   voro   de glas, som de begge
tömde till minne af sin strid och försoning.

Ett annat drag i vår klockares karakter var en ohejdad
processlystnad. Af begär att förskaffa sig processer
låg han städse i en vidlyftig handel med så många som
han var bekant med. En gång fick han det infallet att
afsöndra ett par smärre jordlotter från sin lilla gård
och sälja dem till hustomter, med fäst afseende på det
nöje, som han nog visste att denna affär i framtiden
skulle förskaffa honom. Detta bestod deri, att han
först lät husmännen med svett och möda uppföra
hvar och en sitt hus, men sedan gjorde anspråk på
att få börda jorden tillbaka (det var i den tiden,
då bördsrätten ännu gällde), hvari han också lyckades
till sorg och förtviflan för de fattiga arbetarne,
emedan egendomen under dessa år hade stigit betydligt,
och sålunda voro de nödsakade att köpa sig tomter till
betydligt högre pris. Men slutligen blef äfven denna
hans passion honom till förderf. Saken var denna:
En gammal kasserad nummerhäst såldes på auktion,
och klockaren, som var en af rusthållarne, hade på
auktionsdagen ingenting emot att hästen gick under
klubban för en obetydlighet. Men dagen efteråt blef
han ångerköpt, och när mannen, som hade inropat
hästen, ej var villig att mot några riksdalers
mellangift aflemna kreaturet till klockaren, sände
denne utan vidare omsvep sin dräng för att med
list röfva bort hästen från bondens lada. Detta
lyckades. Men en process uppstod, hvarifrån han
endast genom sina medrusthållares ädelmod slapp
undan med bibehållen ära och embete. Efter denna beta
förlorade han också all lust för processer. 

Vi hafva
nu beskrifvit de mest framstående egendomligheterna
hos vårt original, och dessa förekomma oss i sanning
ej mycket hedervärda, men vi få ej glömma, att med
dessa fel kantor B. äfven hade många dygder. Han
var en skicklig åkerbrukare, och skötte med omsorg
en den nättaste parkanläggning. För öfrigt fanns
knappast något yrke, hvartill han ej kunde vända
sina händer, sålunda var han skicklig snickare,
smed och vagnmakare. För öfrigt skröt han gerna af
sina kunskaper och ville, till ej ringa förtret
for sina grannklockare, gälla för student, ja,
han påstod, att han i studentexamen haft sjelfva
Tegnér till examinator i latinet och i detta ämne
fått ett högt vitsord. Jag vill ej våga att bestrida
sanningen af hans påstående; det fanns verkligen på
den tiden en »examen academicum» som bestod deri,
att hvarje yngling som vistades i Lund och kunde
styrka att han idkade studier, hade rättighet att
låta examinera sig af akademiens lärare, hvarefter
han gemenligen förklarades för student. Att dessa
så kallade studenters kunskaper ej varit stora, kan
man sluta till från den omständigheten, att barn
om åtta års ålder blefvo förklarade mogna, som vi
skulle kunna bevisa med flere exempel. Till minne
af denna dag, den ärorikaste i hela hans lefnad,
hade B. låtit inrista i sitt sigill några latinska
initialbokstäfver, hvilka han uttydde med en latinsk
fras, som dock ingen latinare nu för tiden kunde
begripa, och B. förklarade detta förhållande på
ungefär samma sätt, som den namnkunnige Per Degn
hos Holberg, att latinet måtte hafva förändrat sig,
»ty på hans tid var det godt latin» ...

Emellertid, oaktadt denna lärdomsgrad, hade han ej
aktat för rof att blifva byskolmästare, i hvilken
egenskap han excellerade genom sin förmåga att tukta
upp pojkarna. Men till lycka för honom sjelf och
pojkarna avancerade han snart genom klockareenkans i
församlingen ömhet till den högre och indrägtigare
befattningen af klockare. Huru han skötte denna
syssla, som han innehade i nära ett halft sekel,
derom voro meningarna mycket delade. Han kunde ej
sjunga efter noter, påstodo några, och häri hade
de otvifvelaktigt orätt; det var hans belackares
omdöme. Motparten, och det var det vida större
flertalet i församlingen, fann deremot mycket behag
och uppbyggelse i hans höga röst och de långt utdragna
drillar, hvarmed han plägade beledsaga hvarje rad
i psalmen, och som vid versens slut var af lika så
förfärande längd som hänförande skönhet. Jag hörde
en gång ett omdöme öfver hans sång, som förekom mig
tänkvärdt, om ej för annat,
så åtminstone för den stora naiveté, som deri
uttalade sig. Det var vid ett begrafningstillfälle,
och en pojke från en annan församling, tillfrågad
hvad han tyckte om vår klockares sång, svarade:
»Här i byn måtten I nyttja helt andra ord än
hemma hos oss, ty efter hvad jag kunde höra var
innehållet detta: Skjåll och Bråg.» Detta var
pojkens vanliga tillrop till sina stutar, när de
lattjades för plogen, och förmodligen var det en
något för naiv, men helt naturlig idéassociation,
som förorsakade detta hans förmenande. Således,
oaktadt någon bristfällighet, som det vill synas af
ofvanstående omdöme, onekligen vidlådde kantor B:s
sång, hade han dock en ofantligt hög tanke om sitt
värde som sångare, ja, en verklig klockarekärlek för
sin talang i detta afseende, ett fel, som för öfrigt
lär vidlåda alla stora sångare. Han liknade i detta
hänseende den mest berömde bland alla natursångare,
näktergalen, hvilken, såsom bekant, ej kan lida att
öfverträffas af någon annan sångfågel, utan ingår
genast med denne i en täflingsstrid på lif och
död, och, i fall han besegras, blir sjuk af afund,
magrar och dör. Vi medgifva dock att vår jemförelse
haltar något. B. var visst ingen näktergal, snarare
skulle han kunna förliknas med den öfver sin röst
uppblåste korpen i fabeln, men den ömtåliga ambition,
som näktergalen besitter, den egde han i hög grad,
såsom vår berättelses fortsättning skall visa.

Så t. ex. var det ej rådligt att någon person,
begåfvad med hög röst, lät höra sig i kyrkan,
ty då råkade B. genast ur sitt glada lynne. Hans
vanliga taktik emot en sådan motståndare var, sedan
han åtskilliga gånger utsträckt hufvudet och halfva
kroppen utom klockarstolen och med allt annat än
vänliga blickar mätt denne ovälkomne sångarbroder
från hufvud till fot, att än långt utdraga strofens
slut, än hastigt rusa öfver till följande rad,
för att, om möjligt, förvirra och förbluffa sin
antagonist. Lyckades ej detta, så upphörde han snart
med sången, och för att visa sitt
förakt för sin fiende och församlingen, vände han
ryggen åt beggedera. Oaktadt denna så tydligt i dagen
lagda afundsjuka om sin konst, kunde han dock stundom
öfvervinna sig sjelf och inlåta sig på en vänskaplig
täflan med en sångarbroder, om t. ex. denne var en
student; men här hade han ju också en jemlike att
täfla med och han sjöng i alla fall sjelf högst;
skulle emellertid kamraten öfverrösta honom, hvilket
ej gerna var möjligt för en mensklig stämma, så var
ju nederlaget ej förenadt med någon vanära. Men att
besegras af en skolmästare, en organist eller någon
dylik person, detta var honom
odrägligt   att   lida,   hellre  skrek  han så, att
den häpna församlingen trodde att han skulle spricka.

Sorglustigt att omtala, men sannt, blef kantor B. ett
offer för denna sin passion att vilja anses för
den ende och bäste sångaren i församlingen. På gamla
dagar måste han nemligen, då den ena församlingen egde
ett orgelverk och kantor B. ej kunde traktera nämde
instrument, anskaffa sig en organist för att bestrida
denna syssla. Han hade nu den oförsigtigheten att
tillåta denne organist att uppträda i sitt ställe
såsom vikarierande klockare i den andra församlingen,
som saknade orgel. Organisten sjöng efter noter, och
som han dessutom hade en god röst och ett behagligt
sätt, så dröjde det ej länge förrän han kom i mycket
högre anseende såsom sångare
än gamle klockaren. Detta förtröt högligen den gamle,
och det var ej långt ifrån, att han hade afskedat
sin vikarie af det ovanliga skäl att han skötte sin
syssla för väl.

Men en ännu värre olycka tillstötte. En ny tid hade
kommit; alla menniskor längtade efter bildning,
och af detta skäl kunde organisten snart stifta
en sångförening, och denna sångförening lät ofta
höra sig i kyrkan på söndagarna. Detta var mycket
obehagligt för vår kantor, som ej underlät att med
den skarpaste och, som vi tro, den mest fina kritik
beledsaga dessa anspråkslösa prestationer. Detta
vållade många och hårdnackade tvister mellan kantor
B. och hans församlingsbor, hans forna vänner,
men nu medlemmar i sångföreningen och följaktligen
hans förklarade fiender. Bönderna, stolta öfver att
kunna skalan och sjunga efter noter, opponerade sig
ihärdigt emot kantorns befogenhet att bedöma deras
sång och underkastade hans egen, föråldrade metod
en dräpande motkritik. Följden af dessa strider blef
att B. började märkbart vantrifvas och söka bot för
sina sorger i bränvinsflaskan. Han var snart ej
något mera än skuggan af sig sjelf, och efter flere
dylika upprepade dietetiska oförsigtigheter slutade
han plötsligt sitt i många afseenden märkvärdiga lif.

*

»Jag kan ej mera trifvas,» yttrade han några dagar
fore sin död, »sedan denna sångförening kommit
till stånd.» Likväl förlät han på sitt yttersta
alla sina fiender, äfven de i sångföreningen, som
hade den artigheten att låta höra sina toner vid den
hädangångnes graf, som vi vilja tro till fullkomlig
belåtenhet för hans försonade ande; ty afund, hat
och andra lyten sträcka ej sitt välde på andra sidan
grafven.



"Tvungen bön."
(Skulptur af Pietro Guarnerio.)
Humor i marmor.

Vid senaste verldsutställningen i Wien fanns en
plats, det var i italienska afdelningen, der
de besökande formligen trängdes och der utrop af
förtjusning och öfverraskning vittnade om deras
intresse. Föremålen för denna uppmärksamhet voro en
mängd marmorstatyetter, huggna med så fin mejsel eller
på annat sätt arbetade, att t. ex. trådar, spetsar
och dylikt kunde skönjas i marmorn. Statyetterna hade
icke sin plats i afdelningen för skön konst, utan
voro uppställda såsom dekorering i den egentliga
utställningslokalen. Och i sjelfva verket voro
dessa, ett par fot höga, tekniskt fulländade 
statyetter mera en industri- än en konstprodukt. De
milanesiska skulptörer, som utfört dem, hade icke
lagt an på att bringa plastikens storhet och allvar
till verkan; afsigten med dessa arbeten var blott
att roa och underhålla. Alla dessa saker voro söta
och sockerbageriartade; detaljerna voro utarbetade
med en ur skönkritisk synpunkt otillbörlig omsorg och
noggrannhet, men väckte icke dess mindre undran både
hos kännare och icke kännare.

Medelpunkten för den allmänna uppmärksamheten
utgjordes af den lilla statyett, som finnes
afbildad å motstående sida. Han blef verkligen alla
utställningsbesökares älskling, och tusen voro de
åh! och o! hvarmed man betraktade Guarnerios lille
gosse, som måste framsäga sin bön, fastän det faller
sig så rysligt svårt för honom. Bland andra föremål
af liknande art fanns en grupp, föreställande barn
som blåste såpbubblor, en liten flicka som kokett
blickade ned på sitt atlassläp m. fl. -- allt ämnen,
som i sträng mening måste anses otillåtliga att
behandlas, eller åtminstone så realistiskt behandlas
af skulpturen. Också voro de små statyetterna icke
afsedda för egentliga konstsamlingar utan blott ämnade
att blifva en exportvara, ehuru denna säkerligen
kommer att stå köparne rätt dyrt, dels i följd af
materialets beskaffenhet och än mer på grund af den
till ytterlighet drifna tekniska behandlingen och
det småpetiga arbetssättet, som säkerligen kräfver
synnerligen konsterfarna händer.


Gammaldags folk.</b

Teckning ur verkligheten af Anna A.

Fejadt och putsadt, dammadt och fint! Icke ett dun
på spegeln i valnötsramen! De perlfärgade stolarna,
slagbordet med sin svarta mellanskifva och soffan vid
långväggen mellan fönstren se allesamman fot som om de
målats i går. Dörren till kammaren står öppen. Enda
fönstret derinne vetter åt hagen. En bred solstrimma
faller genom löfmassorna in på en dragkista af valnöt
och stolar af masurbjörk vid väggen midtemot. På den
med rödhvitt tyg öfverklädda soffan ligga linneväfvar,
hvita som snö, och vid bordet midt i solljuset stå
husets döttrar, sysselsatta med att klippa till dem.

Husbondmor sitter i stugan, i solskenet och spinner
ull, flyttar sig gång på gång för att komma ifrån
den besvärliga solen, men solen flyttar sig efter:
hon liknar Guds kärlek; man kan icke undgå henne,
hon går efter en, hon tränger sig på en.

Då och då håller husbondmor upp med spinningen
och lyssnar, under det hon tager sig en så godt som
osynlig pris ur sin silfverdosa, mer för dosans än
för vanans skull. Dosan har hon nemligen nyss fått
af Olof, sonen, samma dag han blef magister. Hon
spinner in många, många tankar på hans framtid,
många suckar och böner för både son och döttrar i
den der hvita tråden -- kanske är det derför, som
solen flyttar sig efter henne. Ja, hennes tråd är i
sjelfva verket en klingande tråd, ett skaldeqväde,
skönare än de flesta, som så kallas. Se, hur karden
glänser fin och mjuk i solen! Husbondmors ögon stråla
så klara: något af den frid, som icke verlden gifver,
lyser oss till möte ur dem.

Stackars Olof! tänker mor och fäster en ny karde vid
den redan utspunna, huru sträfvar och läser han icke
natt och dag, fastän han nu nått den der »graden»,
som han talt om så länge. Hvad all den der lärdomen
tjenar till, förstår inte jag: man kan blifva lycklig
för mindre. När den lärdaste kommit så långt han
kan komma, har han nog icke kommit längre än det
enfaldigaste lilla barn, när det troende sträcker
sina armar mot den Gud, om hvilken det hört sin moder
tala ... »Den som icke anammar himmelriket såsom
ett barn, han kommer der aldrig in.» Öfver de orden
kommer ingen. När Olof en dag blir som lyckligast,
om han blir det, men det är få, som komma så långt,
så är han ändå icke lyckligare än min gamle far var
på sin dödsdag ...

Husbondmor torkar ögat med förklädsnibben. Så väl
hon mins det der uttrycket af öfverjordisk frid,
som hvilade
öfver hennes döende faders ansigte! Det är väl något
mer än tjugo år, sedan han dog; men kärleken åldras
icke och derför icke heller minnet af dem vi älska.

»Den räcker, lärftet räcker godt och väl, mor,»
säger en röst från kammaren.

»Lärftet, jaså! ... Det var väl, det!»

Derinne lefde man i det närvarande. Det var Elin,
äldsta dottren, som talte.

En liten ärla stöter i detsamma näbben mot
fönsterrutan. Du tog miste, det är glaset emellan,
säger mor och tänker återigen på de döde. Att man icke
kan få ens en helsning från dem, suckar hon, men det
är oss väl nyttigast, som det är. ... Kanske, ja,
hvem vet, kanske är det bara glaset emellan, fast vi
ingenting förnimma.

»Jag narrades, mor. Det fattas en half aln,»
upplyser Elin.

»Jaså, blångarnsväf?»

»Åh, nej, lärft, vet jag.»

»Jaså, ja det var rätt, det är lärftet, I klippen
till.»

Mor sätter spinnrocken ifrån sig, skakar ullspillet
från förklädet och ser på klockan.

»De komma nog inte i dag heller,» säger en annan röst
från kammaren.

»Det ser så ut, men då fins här väl annat folk att
få,» menar husbondmor, framtager ett par hemväfda
tygstycken ur skåpet och lägger dem på bordet. »Jag
tror ändå att de komma,» fortsätter hon, »för jag
har en lång stund varit liksom litet tung i hufvudet.»

»Der stod ett ljus i Österland,» sjunges det med
klara röster från kammaren. Mor tittar ut genom
gårdsfönstret och sätter sig derefter åter till
sin spånad.

De döttrarna! Deras bror, magistern, har lärt dem
både att skrifva efter grammatik och att sjunga efter
noter. Elin har han lärt ännu mer, eftersom hon har
så stor fallenhet för läsning. Hon läser till och
med i hans examensböcker. Olof säger att det skadar
inte. När hon en dag blir prestfru i Vettlösa och
får söner, kan det vara ganska bra, om hon duger till
att höra upp deras lexor, i fall mannen någon gång
skulle hafva förhinder.

Olof raljerar visserligen; men säkert är, att pastorn
i Vettlösa, som hvarken är född eller fostrad der i
byn, men som är en allvarlig och verkligt bildad man,
icke rakat någon ung qvinna, som han skattar högre,
än »vännen Olofs» syster.
Det okonstlade behaget i hennes sätt, den qvinliga
värdigheten i hennes väsen är något, som icke kan
inläras i pensionerna. Det måste komma inifrån och
frammanas bäst under en bedjande moders ledning --
en moders, som spinner klingande trådar.

Det är hvarken Olofs eller systrarnas mening att
de senare skola upphöra att arbeta med händerna för
det de lära sig arbeta äfven med hufvudet. Tvärtom,
ju upplystare en menniska blir, desto tydligare bör
hon inse, att vi äro skapade till arbetsfolk samt
och synnerligen, säger Olof -- från kungen till Per
Månsson, som går dernere på gärdet och gropar för
dagspenning.

Mor tycker väl att den der många läsningen kunde
vara onödig, men det är henne likväl icke emot att
hennes döttrar kunna skrifva ett ordentligt bref och
riktigt sjunga en psalm eller en vacker visa. Något
mer än sjelfva allmogen böra de väl kunna och veta,
då föräldrarna icke behöfva se andra i handen efter
styfvern. De äro ju bland de rikaste i orten, så
arrendatorsfolk de äro.

Far tycker detsamma. Bara döttrarna spinna, väfva
och sy, så godt som hvem som helst, må de gerna läsa
på mellanstunderna.

Ute vid husknuten stå begge småsystrarna och titta
bort åt fälten. Rågen böljar axtyngd i långa
gula vågor. Linet står blått som sommarhimlen
deröfver. Klöfverängen doftar. Solröken hänger som
en dimma öfver grantopparna i fjerran.

I detsamma blifva några manspersoner synliga på
den bugtande stigen mellan råggärdet och ängen. Den
minste af dem bär något långt och smalt på ryggen,
som blänker i solen, när han går.

»Nu komma de!   Jag ser ärmstocken,» ropar Elsa.

»Der ha vi dem,» ropar Hanna samtidigt.

Begge hoppa af glädje, ty de skola ju få nya kläder af
det skiftande tyget, som mor och storsystrarna spunnit
och väft och som de små hjelpts åt att spola till.

»Min tröja först!»

»Nej, mitt lifstycke!»

»Nej, mitt!»

Och de skynda in att förkunna sin upptäckt. »Mor,
systrar, nu komma de, nu äro skräddarne här! Rent
hus!»

»Nånå, lagom brådska för det! Vi hafva väntat dem
länge nog,» säger Kerstin. »Godt vi snart blefve
dem qvitt igen!»

Mors spinnrock, ullsållet och kardorna komma in i
kammaren fortare än vanligt. Der skall husets folk
hålla till, medan skräddarne innehafva stugan. Pålle
skäller. Trampningar höras i förstugan.

»Se der ha vi ändtligen mäster -- med hela sitt
anhang!» säger Elin.

»God morgon!»

»God morgon! Välkomna! Vi voro nästan rädda, att
vi gjort mäster något för när,» säger husbondmor,
litet misslynt.

Mäster är en liten bleklagd man, med rundt hufvud,
kort hals, små klippska ögon och rödaktigt hår.

»En kan inte vara mer än på ett ställe i sender,
det är då rakt ogörligt,» svarar han. »Alla vilja
hafva sydt. Handtverkare borde vara skapta med try
par armar.»

Mor märker genast att hon gått en smula för långt. »Då
finge mäster aldrig komma hit,» upplyser hon. »Men
sitten nu ned, så fån I börja med frukosten, medan
vi taga fram sybehör.»

Husbondmors misslynthet är redan öfver; hon är
icke långsint. Skräddare äro icke mer än menniskor,
de heller. Skulle en göra alla till viljes, finge
en slita sig i stycken, och de skulle blifva lika
obelåtna ändå, tänker hon, och under tiden bredes en
hvit duk på bordsklaffen och handtverkarne trakteras
på riktigt gammaldagsvis.

I detsamma inträder husbonden, en reslig man, med ett
Öppet och redbart odalmannautseende. Helge Olofsson
är hans namn.

»God morgon, skräddare! Gud välsigne maten! Nu behöfva
de sydt här igen, småfolket!» ... Han tittar in
i kammaren. »I dag skall höet in ovilkorligen! Ut,
alle man! Olof är redan hemma med tredje lasset. Det
här granna vädret står inte länge ...» Han tager sig
en klunk öl ur det blanka tennstopet och går ut igen.

Derute i hövagnen står en ung högväxt man i ljusa
linnekläder och hvit mössa och sticker upp den
ena väldiga höknippan efter den andra, så fort
tjenstfolket deruppe på stänget hinner taga emot. Det
är Olof, magistern.

Bäst systrarna laga sig i ordning att efterkomma
fadrens befallning och skräddarne äro i fart med att
förtära husbondmors förträffliga fläskkaka, skäller
åter Pålle. Mor kastar en blick genom fönstret,
slår händerna ihop af lutter förvåning öfver hvad
hon varseblifver, men hinner icke yttra sig, förrän
dörren öppnas på vid gafvel och en hel flock herrskap
inträder i stugan. Det är grefvens.

Mäster får en bit pannkaka i vrångstrupen; lärlingarna
se allesamman ut som om de tänkte gifva sig på
fönstren. Mor dammar som hastigast några stolar med
förklädet, fastän den saken är obehöflig, och så går
hon emot nådig grefvinnan och för hennes kjortelfåll
till sina läppar. »Slå honom i ryggen,» hviskar hon
i detsamma åt den störste af lärgossarna.

»God dag, god dag,» helsar grefvinnan med nådig
nedlåtenhet. Fröknarna, större och mindre, upprepa
samma ord. Döttrarna niga i dörren och draga sig
derefter tillbaka i kammaren.

»Så det kan bära till ibland,» säger mor.

Mäster anser rådligast att taga flykten ut i köket.

»Vi tittade in, eftersom vi voro stadda på promenad
här förbi,» säger grefvinnan, kniper fast lorgnetten
i ögat och nyper i de framlagda tygstyckena; »vackert,
syperbt!»

»Åh ja, för simpelt folk är det alldeles godt
nog. Gifve Gud, en aldrig saknade det som är
sämre! Jag vill inte be herrskapet sitta ned!»

»Tack!» (De sätta sig.) »Jaså, döttrarna skola hafva
nytt.» Grefvinnan nyper i den andra packen. »Verkligen
utmärkt!»

»Verkligen!» eftersäga fröknarna, under det de äldsta
af dem kasta förstulna blickar mot hölasset derute.

»Bara hemmaväfdt alltsamman,» säger mor. »Jag
säger alltid: Barn, så länge I ären hos oss, fån
I inte kläda er i annat än sådant, som tillverkas
i hemmet. Det fins folk nog ändå här i verlden, som
klär sig i krämartyg, men det är ingen heder med det,
tycker jag på mitt gammaldagsvis. Olof har icke en
köptråd på sig i hvardagslag, så magister han är,
utom den hvita sammetsmössan, förstås.»

»Ja, sonen, som är magister nu! Det var ju roligt!»

»Åh ja, det är väl, att han har föräldrar, som
kunnat bekosta lärdomen, och nog var det roligt
att se det der stora latinska brefvet, diplomet,
som han kallar det; men det bästa af alltihop är att
han ännu är barn, har barnasinne, för det har han,
vet grefvinnan.»

»Det är ju en glädje!» Grefvinnan för lillfingret
till ögonvrån. »Bed honom komma upp till middag,
i fall det roar honom,» säger hon.

»Tack för herrskapet har honom i sådan åminnelse! Vi
tänkte annars pastor Ljungner skulle helsat på honom
till middag ...» Mor tittar in i kammaren.

En stund derefter utkommer Kerstin och bjuder de
främmande gräddmjölk ur stora slipade glas.

»Var så god, om vi töras bjuda,» säger mor. Kerstin
är stum. Hvad skulle hon väl också kunna hafva att
säga till så förnämt folk.?

»Präktigt, riktigt magnifikt!» säger grefvinnan och
för ett af glasen till sina läppar.

»Det är inte alla dagar, man får sådant främmande,»
menar mor.

Herrskapet behagar läppja på drycken, torkar sig
derefter om munnen med linnekammarduksnäsdukar,
tackar och tager afsked med nådiga nickningar, utan
att framräcka så mycket som en fingertopp. Mor kysser
åter grefvinnan på kjorteln, precis som om det skulle
så vara.
Husets döttrar hafva gått ut »hagvägen» och
befinna sig på »höstänget», när herrskapet kommer
ut. Grefvinnan värdigas kasta en blick uppåt hölasset,
i hvilket Olof står. Han aftager mössan och bugar
sig djupt, samt skyldrar derpå gevär för fröknarna
med sin hötjufva.

"Det der går ju förträffligt! Det syns, att det är
öfvadt från barndomen,» säger grefvinnan.

"Jag ämnar öfva det in i sjelfva ålderdomen, om Gud
så länge förunnar mig lif och helsa,» svarar Olof
och bugar sig åter.

Grefvinnan nickar belåtet och herrskapet är redan
förbi hölasset, då Olof märker att det pågår en
underhandling mellan henne och döttrarna. Hon skrattar
och han hör henne nämna »barnsligheter» och »upptåg"
-- efter några ögonblick återvända de begge äldsta
fröknarna och grefvinnan fortsätter sin väg med
de yngre.

»Vi vilja dit upp och taga mot hö, hur skola vi komma
dit?» säger fröken Elin.

"Vägen går genom fähuset der,» anvisar magistern. »Vid
gafveln står en stege och på den kan man praktisera
sig hit.»

»Sådana dumheter,» säger syster Elin och tittar ned
från »homejan», men då äro de redan på stegen.

»Åh, de må gerna pröfva på hur folket har det, det
skadar inte,» svarar Olof. »Jag skall väl mäta bördan
efter mottagarnes krafter ...» och han tager blott
några strån på högaffeln.

»Se så, gör inte narr af oss,» ber fröken Elin.

»'Aller Anfang ist schwer'. -- Se, det går ju bra! Det
är just, som jag vill hafva det: arbeta med både
hufvud och armar!»

Och han talar sannt och vackert om arbetets ära; han
går så långt att han påstår, det menniskoslägtet en
dag skall blifva så förnuftigt att till och med en
högboren fröken sjelf kan gå till brunnen att fylla
sin karaffin, ja, att prinsessor skola vattna hjordarna
-- alldeles som i Labans tid. Då de halfbildade blifvit
så förvända i sina begrepp, att de anse arbetet som
en förnedring, är det de verkligen bildades pligt att
åter gifva det den ära det tillkommer, och detta sker
bäst derigenom att de arbeta sjelfva.

Fröknarna tro, att han får rätt.

Snart är hölasset uppstucket, fröknarna gå hem,
för att kläda sig till middagen; Olof har antagit
bjudningen men skall först hem med ännu ett hölass;
hans systrar gå in under tiden. Mäster är åter på
sin plats och håller på med att pröfva mönster på
småsystrarna.

»Så stugogolfvet ser ut,» anmärker lilla Elsa,
»alldeles som om en komet farit fram bland
enriset. Släp borde vara förbjudna.»

»Jag undrar just hvad sådana skola tjena till här i
verlden,» säger mäster.

»Handelsmän och sömmerskor förtjena på dem,» svarar
Kerstin -- hon menar släpen; men skräddaren mente
något annat ...

Åter  öppnas dörren och tvenne halfvuxna gossar
inträda.

Det är »smågrefvarna». De hafva hört talas om, att
"Olof» är hemkommen och hafva gått inom för att helsa
på honom.

»Han är magister nu, bror, i fall inte smågrefvarna
veta det,» säger Elin vänligt; »annars är han ut i
ängarna efter hö.»

»Jaså.    Då springa vi till honom.»

Visiten blef kort. Mor blinkar åt Elin. »Hvad tjenar
det till? Han är ju ändå den han är.»

»Visst är han det, mor lilla; men då de ännu
ingenting äro, och han är riktig magister, så
behöfva de inte dua honom, för han har aldrig varit
deras betjent; men så låter det. Mig få de dua bäst
de vilja, för jag har aldrig varit vid akademien
och kommer väl aldrig dit -- men lärdomen skola de
vörda. Men se der är Olof med lasset! Har en sett på
maken, har han icke fått begge småpojkarna upp!»

Systrarna skynda åter ut.

»Det är rätt hvart ord, hon sade,» upplyser
mäster. »Sådant der småfnask bör väl lära sig att
vara höfligt,
i synnerhet mot sådana, som aldrig tiggt något af dem,
och det får jag säga, att husbondmor gör sig alltför
gemen, som helsar så underdånigt, så pass rikt och
ansedt, som detta huset är.»

Skräddaren tyckes icke kunna glömma att han fått
pannkakan i vrångstrupen.

»Så länge hon inte är för upplyst till att taga emot
kyssningen, är jag inte för god till att ge den,
och när jag tänker på att hon behöfver dö på 'nåde',
hon, så väl som jag, bevisar jag henne gerna den
lilla höfligheten.» Husbondmor ser på skräddaren med
en blick, som han inte riktigt kan tyda.

»Det förstår sig ... Den der jemlikheten, som talas
så mycket om, kommer väl aldrig hit.»

»Jag kan väl aldrig tro att ordningen skulle blifva
så upp- och nedpåvänd. Inte vill jag råda min hönspiga
att sätta sig vid bordsändan, der min plats är, och
inte tror jag heller, att mäster skulle vilja låta dua
sig af lärpojken der, som springer med pressjernet.»

»Nej men om jag det vill. Han får lära sig sy ett
ärligt plagg först, innan jag dricker brorskål me'n ...»

»Se bara! Man skall aldrig gå längre än till sig
sjelf Nej,

"När livar och en sin syssla sköter, 
Så går allt väl, ehvad oss möter." --

Det är min jemlikhetslära.»

Skräddarens svaromål inställes genom magisterns ankomst. 

Äfven han skall ju "kläda sig till middagen».
Sitt lilla rum   har han på andra sidan i förstugan
midtemot, men han skulle bevars in och helsa på
mäster.

»Roligt att han är lika folkelig af sig, som han
alltid varit och helsar på gemene man, hur lärd han
än blir,» säger skräddaren.

»Ja, säg det!» Olof skrattar så godt. Det är fars
kraftfulla gestalt, det är mors djupa blå ögen han
har, gossen. »Jag vore väl en narr, om jag icke
kändes vid mitt eget stånd,» säger han; »arbetare
som arbetare.»

Trots magisterns påstående, kan skräddaren icke låta
bli att på det högsta prisa och förvåna sig öfver
hans folkelighet. Att komma bland småherrskap är
ingen ära att tala om, menar mäster, sådant har
händt honom sjelf; men att sitta till bords med
excellenser, det är något helt annat, något som,
enligt hans uppfattning, ingen af bondehärkomst kan
bära, med bibehållande af sin folkelighet.

Mäster är verlden lik: hans fåfänga känner sig
smickrad af att vara med i en lysande samling, om
han än i sitt hjerta icke har någon särdeles gynnsam
tanke om de individer hvaraf den består ....

»Jag vill inte tro, att han har så litet vett, att
han högfärdas öfver att menniskor äro snälla mot
honom,» säger mor; »men jag är rädd för de bonade
golfven deruppe: de äro så hala. När jag kommer dit
någon gång, går jag som på nålar; men se, Olof har
då gått på dem en hel sommar, han.»

»Åh ja -- det är inte farligt, bara man trampar på hela
foten och låtsar som om ingenting,» menar magistern,
och så går han in till sitt för att kläda sig till
den omtalta middagen.

Olof hade verkligen gått på bonade golf en hel
sommar som student: han hade läst med smågrefvarna,
och betalningen lät ännu vänta på sig; men så fick
han ju umgås i den grefliga familjen, och det
var pengar värdt, kunde man tycka; deruppe i de
ståtliga salarna hade han lärt sig att gå både fram-
och baklänges på bonade golf, hvilket just icke är
så lätt, då man trampat ut barnskorna på »enade»;
vid det grefliga bordet hade han lärt sig handtera
silfvergaffel så naturligt, som om han »varit född med
den», tyckte taffeltäckaren, att hålla armbågarna
intill kroppen, när han skar, och att icke öppna
munnen i otid. Blott och bart det senare är en konst,
som mången yngling får dyrt betala ... 


Mor följer
honom till gårdsgrinden, då han går. Så bra han ser
ut och så fin han är! ... Hon står länge och tittar
efter honom, tänker på excellenser, grefvedöttrar,
bonade golf, ljuskronor, taffeltäckare och all annan
sådan herrlighet
och på frestelserna derute i stora verlden, och åter
stiger en bön ur hennes hjerta.

*

Tio år hafva gått om. Elin är längesedan gift. Kerstin
har det visst ännu bättre, småsystrarna äro uppvuxna,
och Olof, docenten, är för tillfället hemma på
sommarbesök.

Han har nyss anländt till fäderneslandet efter
en längre utrikes resa, hvilken han, såsom en
lofvande vetenskapsman, fått företaga på statens
bekostnad. Fjerran i österland har han varit,
och då han berättar för mor om alla de heliga
ställen han besökt -- om Nazareth och Bethlehem, om
Thabor och Jordan, har hon svårt att återhålla sina
glädjetårar. De der namnen klinga ju som psalmer
i hennes minne alltsedan barndomens dagar, då hon
läste i bibeln för sin gamle far. Hvad som gläder
henne mest är att Olof talar om dem med en vördnad,
som visar, att de tilldragelser som helgat dem,
blifvit en lefvande sanning för hans själ ...

Modrens böner hafva således icke uppstigit förgäfves
... Hon har icke spunnit klingande trådar blott
och bart för att få något att slå i väfven ...

På herrgården skall bli
förlofningskalas. Excellensens, som åka efter det
hvita spannet, äro bjudna och dessutom en hel hop
annat storfolk i orten; allt detta är naturligtvis
i sin ordning, men att grefvens arrendators familj
också skall vara med, hör till det utomordentliga.

»Småsystrarna», som de alltjemt kallas, hafva fått nya
mörkröda helylleklädningar för den högtidlighetens
skull, och »mäster» har icke sytt dem. Mor har sin
fina svarta klädesklädning, som var ny för tio år
sedan och som hon ännu kan visa sig i med heder.

»Jag vet knappt hvad vi skola deruppe att göra,»
säger hon och knyter sin vackra sidenhalsduk under
den fina vadstenakragen, »de hade nog fått lika roligt
oss förutan.»

»Detsamma tycker jag, mor,» invänder Elsa, »lika barn
leka bäst.»

»Vi hafva icke gjort något, som vi behöfva skämmas för
inför menniskor, det jag vet,» anmärker fadren. »Att
jag är en bonde rätt och slätt, det sätter jag för
min del lika stor ära i, som en grefve i att vara
det han är: vi äro alla stackare inför vår Herre.»

»Jag tycker som far,» säger Hanna, »hvar och en
kan vara den han är, så behöfver ingen anse sig
föraktad. Grefvens måtte väl förstå att vi icke göra
anspråk på att räkna vederlikskap med dem, fastän
vi äro med som Olofs slägtingar.»

»Åh ja, I kunnen ha rätt,» medgifver mor. »Det är vä]
inte i rangen och titlarna, som menniskans sanna
värde består; fröken är då visst icke stor i sina
egna ögon.»

»Fröken?» Döttrarna skratta. »Så glömsk mor är,»
utropa de.

»Glömsk, nej, visst inte; det blir allt som det är,
det, så länge. När hon blir gift, så kanske jag
ändrar mig.»

Sällskapet är i det närmaste i ordning, man
väntar bara på Olof, som icke börjat kläda sig
till bjudningen än. Bien hafva nemligen svärmat
och behagat sätta sig högt uppe i toppen af en
fura utanför trädgården, och som ingen dräng för
tillfället fanns hemma, som kunde taga hand om dem,
klättrade docenten upp i furutoppen med en bikupa,
i hvilken han som bäst håller på att skaffa in dem,
då gamle mäster skräddare stiger in i förstugan;
dörren till salsstugan står öppen.

Mäster, som hade sin gång förbi arrendatorns, kunde
icke låta bli att titta in, påstår han. Han har
hört att magistern »eller hvad han kallas för»,
är hemma och vet att han varit utrikes ett helt
år eller mer, både i Rom och annorstädes. Mäster
undrar om man kan vara »lika folkelig af sig» efter
en sådan rundresa och sedan en »kommit så högt»
i verlden och kanske »suttit till bords med både
påfvar och andra» ... Som »ögonblicken äro dyra»,
hänvisas mäster efter att hafva erhållit »en sup och
en sötbrödssmörgås» genast ut till furan, der Olof
håller till. Skräddaren aftager sin kaskett och
bugar sig tre resor under trädet.

»God dag, mäster! Tack för sist,» ljuder det från
trädtoppen.

»Gud välsigne en! Aldrig har jag sett gemenare. Ja,
folk är folk, hvar en än gör af dem. Det är roligt att
han inte håller sig för god till att 'stocka bi' en
gång ... Mins han, när jag sydde de första byxorna
åt en, och nu, som han är kommen så högt! ...» Mäster
torkar sig i pannan med en näsduk, så stor som handen.

»Ja, nu är jag verkligen kommen högt, det har mäster
rätt i,» skrattar Olof. »Toppen svigtar, så jag tror
han går af ... Jag har en utsigt, den mest obegränsade
man kan önska sig, om jag inte tittar in i kupan,
förstås; nu har jag dem der i rappet.»

»Roligt att han inte glömt svenskan; Lasse torpares
Per, som blef murare, han mins, var i Köpenhamn en
sommar och när han kom igen var inte hans egen mor
'go te' förstå'n, utan han fick peka på hvad han
ville ha, förstås,» upplyser mäster ...

Olof skrattar så att han har svårt vid att icke släppa
tag deruppe. »Det tror jag nog, men jag har inte så
klent minne, som torparens Per,» svarar han.

»Nu kan han väl säga hur påfven ser ut ... Han
har väl suttit till bords me'n, kan jag tro ... Han
liknar vördig prosten i Själlösa, inbillar jag mig:
det är väl mage det mesta?»

Olof börjar i detsamma sin nedstigning. »Akta sig nu,
mäster, för nu kommer jag med både gaddar och vingar,
och det kan bli farligt nog,» varnar han. »Påfven
har jag aldrig sett, det vill säga påfven i Rom;
vi ha påfvar tillräckligt här hemma, tyckte jag,»
tillägger han tyst.

Skräddaren går några bösskott från trädet. »Aj, aj,»
ropar han och bultar sig med händerna i hufvudet.

»Håll jord på, så svullnar det inte,» råder magistern
lugnt och når i detsamma jorden.

»Det stack inte, det bara surra, det bara surra,»
säger skräddaren glad.

»Det är mycket, som så gör i vår tid,» menar Olof,
ställer kupan försigtigt på bislaget och tager floret
från ansigtet -- han har haft flor för att skydda sig
mot »bistick». »Seså, nu hoppas jag de bli der, tills
vi få sommar härnäst. Nu skall jag helsa ordentligt.»
Han slår skräddaren i hand.

»Inte ett enda bistick?»

»Nej, är det inte märkvärdigt? Förmodligen måtte de
hålla mig för ett bi, så stor jag är, och de sticka
väl inte gerna sina slägtingar,» skrattar Olof.

»Han är ju smärt som -- en geting,» anmärker
skräddaren, »men si axelbred är han som en karl och
uppsyn har han regalt som Böfveln vid Jutas.»

»Döbeln, hette han,» rättar Olof.

»Ja, si jag talar ut det på mitt vis,» menar
skräddaren, »fastän hans nog är det rätta.»

I detsamma kör det på gården, det är pastor
Ljungner med familj, som kommer; mor skall åka i
hans vagn. Olof hade icke profeterat falskt: Elin
blef verkligen prestfru i Vettlösa.

Se, der äro de, pastorn, frun och två söner. Olof
och Helge heta de.

»Att inte edra pojkar kunde fått grannare namn,»
säger »morfar», men ser ut som om han vore mycket
belåten med dem, de fått.

»Jag kan icke med, att barn, hvilkas farfar eller
morfar har ett ärligt svenskt odalmannanamn skola
kallas för Charles eller James», säger Elin.

»Inte jag heller. Svenska barn och svenska namn,»
säger pastorn.

»Så simpel Elin är,» anmärker Elsa; »bara en slät brun
sidenklädning, icke så mycket som en brosch en gång,
och ingenting på hufvu't.»

»Kallar du mitt rika bruna hår för ingenting? Dessutom
skall jag säga, att bland ju finare folk en är, desto
enklare bör man vara. När jag kommer på bröllop till
möllarens i Skräflinge, då skall både brosch och
negligé komma på, så att de andra fruarna kunna få
riktig respekt för mig.»
Det hafva de redan, vill jag hoppas,» invänder mannen.
»Der äro icke många bland dem, som i kunskaper kunna 
mäta sig med dig.»

»Seså! smickra mig inte, du, som vet huru benäget
menniskohjertat är att lyssna till sådant.»

»Jag säger rena sanningen.»

»Nå, så finnas icke heller många, som haft en
lagerkrönt bror till skolmästare eller som hafva
en man, som tillåter dem att odla deras vett,"
anmärker hon.

*

Snart befinna sig prestens och landtmannens familjer
i den grefliga salongen; storherrskaperna hafva
ännu icke anländt. Grefvinnan drar upp munvinklarna
en smula, går Olofs föräldrar till mötes och räcker
två fingrar åt mor, tillkännagifvande med en viss
resignation, att tiderna äro förändrade.

»Men inte vi,» anmärker mor, böjer sig ned och kysser
henne på kjortelfållen; "mellan oss kan det ju bli
vid det gamla ...»

Grefvinnan klappar henne på axeln och ber henne taga
plats, och det gör mor med ganska stor frimodighet;
man kan icke upptäcka spår hvarken till förlägenhet
eller till öfvermod. "Hvad har menniskan, det hon
icke undfått hafver?» tänker hon. »Godt hvar och en
väl kunde göra reda för sitt en gång!»

Icke heller döttrarna se rädda ut, och i deras
sätt märkes ingen tafatthet; de äro blygsamma och
tillbakadragna, så, som det höfves.

Snart lyssna både höga och låga till Olof, som
beskrifver sitt besök i den heliga grafvens kyrka
och åtskilligt annat.

Alla gästerna äro komna. Grefven talar med excellensen
om sin arrendators familj. »Det är märkvärdigt,» säger
han, »hvad den modren fostrat väl upp sina barn, och
hvilket förädlande inflytande den brodren haft på sina
syskon! De sätta en ära i att sköta sina landtliga
och husliga göromål på samma gång de odla sin inre
menniska; de visa icke ringaste anspråk på att gälla
för mer än deras yttre lefnadsställning tillåter,
fastän de i hyfsning äro vida öfver den ... Huru
olika är det icke med halfbildningen! Den håller
sig för god till allt egentligt kroppsarbete, sedan
den lärt någorlunda röra sig i herrskapsdrägten ...»

Men taffeltäckarens klocka tillkännagifver i gångar
och korridorer att bordet är serveradt. Det bär af
genom en lång rad af rum med bonade golf, hala som is;
men grefven bjuder armen åt mor under vandringen till
matsalen -- och hon går då temligen säkert ...

Ljuskronan sänkes ned till det af silfver, kristall
och äkta porslin fullsatta bordet. Så vackert, när
ljusskenet faller öfver de höga blomsterpyramiderna
i de genombrutna vaserna!

Väggarna äro så godt som öfvertäckta med
familj-porträtter från tak till golf. Herrar i
allongeperuker, stångpiskor
och krås; damer i korsetter och med fåglar på
pekfingret. Allra öfverst sitter en gammal herre,
med bröstet fullt af stjernor. Elsa kan inte låta
bli att betrakta honom, ju mer hon gör det, desto
tydligare tyckes han betrakta henne. »Ser du den der,»
hviskar hon till Hanna. »Han ger aldrig sitt samtycke,
det är jag säker på.»

»Jag med nästan,» svarar systern.

I detsamma gör grefven en betydelsefull hostning,
hvarefter det blir tyst i salen, tyst, som om alla
höllo andan. Han stiger upp, fattar sitt glas och
säger:

»Den tid är förbi, då den samhällsställning, inom
hvilken menniskan föddes, bestämde så väl hennes
val af lefnadsyrke, som den grad af aktning, hennes
medmenniskor ansågo sig skyldiga att gifva henne. Det
ärfda namnet, huru frejdadt det än måtte vara, har
icke mer någon egentlig betydelse, så framt dess
innehafvare saknar personligt värde. Samma rätt
till bildning, samma väg till en efter individens
egenskaper lämpad lefnadsverksamhet ligger nu öppen
för bonde- som för herremannasonen -- just emedan de
äro menniskor den ene som den andre, skapade efter
samma Guds beläte och för samma ändamål. Det är
och blir dock alltid en villfarelse, att hundratals
af den obemedlade allmogens söner utan någon högre
begåfning öfvergifva sina fäders yrke och gifva sig in
till städerna att genomgå läroverken, för att sedan
fortsätta på den så kallade lärda banan. Största
delen af dem får utan tvifvel i en framtid ångra,
att den bytt plogen eller verktyget mot boken; de
rikare utrustade, må de göra detta, men de öfriga,
må de blifva arbetare och odla sitt vett ändå! I
vår tid äro bildningsmedel tillgängliga för alla,
och ingen behöfver dömas till okunnighet, som icke
sjelf dömer sig dertill; man kan vara en upplyst
menniska på samma gång man är en simpel arbetare. Vi
hafva både inom och utom landet åtskilliga bevis
derpå. Men då vi tala om att begreppen om de
menskliga rättigheterna klarnat och vidgat sig,
må vi då icke glömma, att det är kristendomen, som
gjort beggedera! Det är kristendomen, som lärt oss,
att vi äro alla bröder och likar inför Gud; det är
kristendomen, som lärt oss, att det finnes blott
ett enda adelskap: det, som Gud skapar invärtes i
menniskan och förutom hvilket alla namn och titlar
på jorden äro värdelösa. Hvarhelst ett hjerta lifvas
af ädla tänkesätt, hvarhelst det finnes en vandel i
ljuset och i sanningen, eller med andra ord ett lif i
kristliga dygder, der erkänner jag adelsmannen, han
må nu sitta vid rådsbordet eller gå vid plogen. På
grund af dessa åsigter är det mig en glädje att
inför eder, mina vänner, få tillkännagifva min dotter
Elins förlofning med en adelsman efter mitt sinne,
med odalmannasonen, docenten Olof Helgesson. Tömmen
med mig en välgångsskål för de nyförlofvade!»

»Måtte de icke vanslägtas någon af dem och för resten
'hålla sig hardt vid ödmjukheten',» suckade mor i
sitt sinne, och en tår rullade öfver hennes kind ned
i champagneglaset.


Ödet.

»Nornornas lottning, huru vi fike, 
Trotsa vi, klaga vi ej oss ifrån»:  
En blifvit född till att styra ett rike. 
En blott att fiska små gäddor i ån.

En går för gunst hos de stora att krusa, 
En krusar blott för att få en bit bröd; 
En vill sin fästmö, sin hulda förtjusa, 
En tjusar ingen i armod och nöd.

En får ett ja, och en annan får korgen, 
Får hela lifvet som ungkarl förbli; 
En med en vinklunk snart nedsköljer sorgen. 
En eger intet att dränka den i.

En stora härar i fält kommenderar,
En stannar hemma och vaktar på svin;
En hos skomakaren stöflar proberar,
En tycker sig, fastän barfotad, fin.

En »klara stjernor» bär utanpå fracken,
En blott sig gläder åt stjernornas ljus;
En går så stel som en pinne i nacken,
En som han ville framstupa burdus.

En är patron i den stora kommersen,
En går med småkram all landet omkring;
En gör konkurs och blir rik på den persen.
En blir bankrutt och har se'n ingenting.
En skrifver vers och en ann' skrifver prosa,
En af kritiken beröms, en fördöms;
En föds i Stockholm och en föds i Trosa,
En vinner rykte, en annan den glöms.

Ja, så der ojemt i dårskapens rike 
Har fru Fortuna fördelt sina lån: 
»Nornornas lottning, huru vi fike,
Trotsa vi, klaga vi ej oss ifrån.»

Othello.



Kronouppbörden under »frihetstiden».

Mången är nu, som icke sett det mynt, som under
ofvannämde tid gick och gällde, derest han icke
varit i tillfälle att besöka något museum eller
eljest få blicka in i någon myntsamlares gömmor, ty
både silfver- och kopparmynt från frihetstiden finnes
högst sällsynt i allmänna rörelsen.

Silfvermyntet hade ungefär samma storlek, som vårt
nuvarande; men kopparmyntet, så snart det gick öfver
två öre, hvilka i senare tid räknades lika med sex
styfver eller en skilling banko, bestod af plåtar,
gällande för en half daler, hel daler, två daler,
fyra daler, o. s. v., hvilka voro stämplade endast
på ena sidan och der i alla fyra hörnen med konungens
namnchiffer och årtalet, t. ex. »F. R. S. 1742» samt
i midten med valören t. ex. »1/2 daler silfvermynt».

En half daler vägde, »väl väget», ett skålpund,
en daler vägde två skålpund, fyra daler sålunda
åtta skålpund, tio daler uppgingo till ett lispund,
tvåhundra daler vägde fyrahundra skålpund eller ett
skeppund; fyrahundra daler, eller två skeppund, blefvo
sålunda ett hästlass af ingalunda lättaste slaget.

Kronofogden, som uppbar skatterna, tog derför, i
proportion af skatten, några öre af hvarje betalande
till »förepengar», d. v. s. till att betala för
förandet eller skjutsandet af de för kronans räkning
uppburna pengarna.

Debetsedlar, såsom nu, begagnades icke, utan hvarje
skattgifvande hade en liten bok i katekesformat,
hvilken kallades qvittensboken, och denna medhades
till uppbördsstämman, att kronofogden måtte deri
skrifva sitt qvitto.

Efter min farfar fanns i min fars gömmor en dylik
qvittensbok, innehållande några blad häftade i
skinnpermar. Det vanliga qvittot lydde t. ex.: »1759
års kronoskatter af Börje Andersson i Målåsen 6 Daler;
Förepengar 2 öre, qvitteras. Eric Asp.»

Minnet af dylika qvittensböcker lefver ännu i
Vestergötland i så måtto, att i Boråsbygden kallas
nuvarande debetsedel, ehuru den består endast af ett
blad, debetsboken, änskönt ingen vet hvarför detta
ena bladet kallas bok. Ingen skulle heller kunna veta
det, om man icke visste af den forna qvittensbokens
tillvaro.

Claës Joh.  Ljungström.



Om lydnad.

Ett ord till mödrar och uppfostrarinnor.

Det vigtigaste elementet i all uppfostran, grundvalen
för sedlig bildning är obestridligt lydnaden. Redan
Pythagoras, den vise greken, säger: »Ungdomen måste
vänjas vid lydnad, på det han i framtiden må finna
lätt att lyda förnuftet.» Göthe bekräftar det i
följande kärnfulla ord: »Hvem är en oduglig man? Den
som icke kan befalla och icke kan lyda.»

I villig lydnad för hvad som ålägges, uppenbarar
sig sedligheten i vår karakter; ingen menniska kan
hvarken i det allmänna eller enskilda lifvet umbära
lydnaden. Men våra barn måste så tidigt som möjligt
uppfostras dertill, ty man må icke tro att barnet
lär detta lätt eller att det öfverhufvud kan lära
sig lyda sedan det blifvit äldre, så att det genom
förnuftsgrunder kan öfvertygas; hvad som i detta
hänseende försummades under de första lefnadsåren,
inhemtas icke i mognare år, äfven med den visaste
uppfostran. I början måste barnet lyda blindt och
framför allt aldrig veta, att det genom sin vilja
förmår utöfva något slags inflytande på sin omgifning.

Det vanligaste tecknet på egenvilja och pockande
fordringar hos en liten uppväxande despot är
skriket. Så snart man öfvertygat sig om att hvarken
kroppslig smärta, hunger, eller annat abnormt
tillstånd förorsakar skriket, så tar man ingen notis
derom, undviker lika mycket ett ängsligt pysslande
och joller som hårda ord och slag, utan öfverlemnar
helt enkelt barnet åt sig sjelft och öfvervakar det
blott på något afstånd. I de flesta fall skall skriket
mycket snart upphöra, ty äfven de minsta småttingar
anstränga sig icke gerna förgäfves, och erfarenheten
att de ingenting uträtta med skrik och gråt vänjer
dem kraftigare och hastigare än alla ord derifrån;
i annat fall är skriket ofta ett naturens hjelpmedel,
hvarigenom barnet snart nog bringas till trötthet,
och derefter till sömn.

Lämpligt är, synnerligast i fråga om små barn,
att man söker förebygga skrikets utbrott, utan att
barnet märker det. Man berättar, att målaren Rubens
en gång med ett enda streck förvandlade ett leende
barnansigte till ett gråtande. En sådan konstnär, men
på omvändt sätt, skulle hvarje mor, hvarje uppfostrare
vara eller åtminstone bemöda sig att blifva.
En liten visa, någon sak som kan fängsla den
lilles uppmärksamhet, en förändring af plats och
synnerligast vyssjandet till sömns, äro de bästa
försigtighetsmåtten mot att låta barnet yttra sitt
dåliga lynne genom kink och skrik. Visserligen kräfves
härtill den kärleksfullaste, alltid vakna, men dock
för barnet föga förnimbara uppmärksamhet från modrens
eller barnsköterskans sida, men de skola genom denna
möda spara både sig och barnet många svåra stunder.

För att göra de unga sinnena mottagliga för lydnad är
öfverhufvud den största försigtighet och vaksamhet
oundgängligen nödvändig. Om det i uppfostran till
lydnad gäller såsom främsta grundsats att under
inga omständigheter återtaga eller ändra en gång
gifna bud eller förbud, så följer häraf, först och
främst, att man icke får befalla något, som icke
är absolut nödvändigt, således äfven värdt att med
yttersta konseqvens genomföra, vidare, att man aldrig
befaller något, som man icke vid lugnare besinning
kan stå för i hvarje afseende, och slutligen att man,
då befallningen gifves, hvarken låter leda sig af
nyck eller passion. Der en befallning är nödvändig,
der uttalas den blott en gång, och detta med lugn
och mildhet, för att icke tilläfventyrs blotta tonen
må uppkalla gensträfvighet hos barnet mot det hårda
och främmande deri.

Liksom man icke bör befalla, der det icke är
ovilkorligt nödvändigt, så bör man alltid förblifva
sig lika i sina befallningar. Hvad som en gång
blifvit befaldt eller förbjudet, måste förblifva
oföränderligt, så länge vilkoret derför är för
handen. En enda eftergifvenhet och frikallelse
från befallningen frammanar helt naturligt barnets
motspänstighet gången derpå, och bringar de barnsliga
rättsbegreppen i förvirring.

Ingenting försvårar mera lydnaden hos barnet, än
alltför många befallningar eller förbud, såsom de
ömmaste mödrar ofta bruka af alltför stor oro. Man
må dock från början tillåta de små allt hvad man
öfverhufvud kan bevilja och icke förbjuda någonting
annat än det som är verkligen skadligt; der det är
möjligt, låter man barnen sjelf uttänka hvad som är
rätt och orätt och kommer dervid deras erfarenhet
till hjelp genom att indirekt ställa dem följderna
för ögonen.

Jemväl i uppfostran är den klokaste politiken: att
icke regera för mycket.
Jemtlandflickans polska.

Melodien upptecknad af Gubben Noach; orden af densamme.


Musik 

1.    

Glad som fågeln på sin gren i lunden  
Är jag än af inga sorger bunden,
Fjellets topp och flodens stolta brusning   
Och vindens susning Älskar jag! 
Fågelns sång och dalens blyga blomma    
Locka ljufligt och jag skyndar komma,
Båda älskar jag med stor förtjusning     
I dagens ljusning, Nattens dröm. 

2.    

Och när vintren bredt sin kalla slöja,      
Och när nordan går att furan böja,
När på himlen norrskensflamman lågar,    
Det mig ej plågar Minsta grand!
Uppå rutan blomstra rosor många,    
Men fast vintrens timmar äro långa,
Lefver jag dock glad och nöjd i sinnet     
Vid friska minnet: Snart blir vår!
Engelska Kanalens uppkomst.

Nyare forskningar hafva bragt, så att säga, utom allt 
tvifvel, att England och Frankrike icke alltid varit 
åtskilda samt att, oafsedt politiska vexlingar, så väl 
Holland som Danmark i forna tider varit större än nu. Den 
stora öfversvämning, som den 13 November 1872 för de 
danska öarna och en del af Skåne medförde så betydliga 
ödeläggelser och hvarvid i synnerhet ön Falster led en ansenlig 
förlust i jord, som af hafvet bortsköljdes, men till en del åter 
stack upp i trenne stora holmar vid Rödsand -- denna märkliga 
förödelse har ånyo fäst uppmärksamheten på hafvets makt 
och grunden till dess jemnt fortgående, samt tid efter annan 
häftigt uppträdande våldsamhet i Kattegat och Bälterna. Den 
materiella förlust, som Danmark led 1872, hade ingalunda 
den betydenhet, som den ödeläggelse, hvilken årligen föregår 
på vestkusten, ja till och med mindre än den smygande 
aftäring, som hafvet ständigt och, så att säga, dagligen förorsakar 
längs Danmarks östra kuster och hvilken låter dessa år från 
år vika tillbaka, ehuru i så ringa grad, att det icke kan göra 
intryck på den ytlige betraktaren. Efterhand som jordvärdet 
stiger, skall den förlust, som förorsakas genom hafvets 
inverkan, blifva mera känbar, och Danmark är ett så litet land, 
att hvarje fotsbredd deraf, som går förlorad, för dess folk 
käns desto mera pinsamt.

Det torde icke vara obekant att en högt ansedd dansk 
naturforskare Forchhammer angifvit åtskilliga kännetecken derå, 
att en stor öfversvämning utgått från Vesterhafvet, frambragt 
vid genombrytningen af kanalen emellan England och Frankrike. 
Han har sålunda spårat ett stenlager, som utan 
väsentligt afbrott fortgår från sydligaste delen af ön Amrum 
genom Slesvigska kustlandet intill Nissumfjorden, ja till och 
med ända upp till Vendsyssel, om än mindre tydligt, och 
hvilket förmenas hafva tillkommit genom en stor öfversvämning, 
som utbredt sig öfver landet, bortsköljt sanden och leran 
och samlat ett stenlager, som är mer eller mindre mäktigt 
efter stenarnes mängd i den ursprungliga jordbottnen och 
vattnets rörelse. Forchhammer visar att en sänkning af halföns 
vestkust upp till Nissumfjorden egt rum före denna 
öfversvämning och antager att möjligen samma sänkning skilt 
England och Frankrike och danat kanalen. En liknande partiel sänkning kan äfven påvisas i Holland och England och denna måste hafva egt rum i en tid, då landet 
var befolkadt. I Watteworden i Ostfriesland har man sålunda funnit en brunn 10 fot under jorden med bräder och pålar m. m. 
Vid Sutton på Englands kust har man funnit en sjunken skog af flere mils storlek, hvars träd, stammar och rötter ännu stodo 
oförtärda. Vid Jever har man funnit ankaren djupt i jorden, och vid Stade gamla vapen, 9 fot under lägsta ebb och flere liknande 
kännetecken på en sänkning anföras i Hoffs “Naturliche Verändr. der Erdoberfl.“  Sedermera har 
inträdt en regelbunden, långsam höjning, som ännu synes fortgå 
i nordliga delen af landet.

Den största höjd, hvari ofvannämde stenlager på 
vestkusten af Danmark förefinnes, är något högre än 50 fot 
öfver hafvets nuvarande spegel; men iakttagelserna på Amrum 
och vid Nissumfjorden bevisa att vattnets regelmessiga 
ståndpunkt den tiden var omkring 20 fot högre än den nu är. 
Landet har alltså höjt sig 20 fot, och flodböljans höjd har 
varit minst 30 fot, alltså af samma höjd som Atlantiska hafvets 
största böljor.

Forchhammer anför att det är sannolikt, att dessa spår 
af en mycket våldsam öfversvämning härröra från den af äldre 
romerska och grekiska författare omtalade Cimbriska vattenfloden, 
att den alltså måste hafva inträffat flere århundraden 
före Kristi födelse; och slutar han af jordbottnens ursprungliga 
beskaffenhet, som öfverallt i det af floden förstörda landet 
har högre sträckningar, samt af jordskorpans förödelse, att 
invånarne väl kunde frälsa sig för öfversvämningen, men efter 
vattenfloden förefanns ett till åkerbruk och boskapsskötsel otjenligt 
land, hvarigenom de alltså blefvo nödsakade att utvandra.

Att en så utomordentlig företeelse som Kanalens genombrott 
egt rum, utan att man derom har någon bestämd kännedom, 
må visserligen synas förunderligt. En gammal saga 
omtalar väl att en engelsk drottning af förbittring deröfver att 
en dansk drott försmått hennes kärlek, genombröt kanalen 
mellan England och Frankrike, för att hafvet skulle uppsluka 
hans land. Denna märkliga saga kan spåras längs hela vestkusten 
af Danmark; och sålunda berättas i särskilda trakter, att 
drottningen sjelf ville se genomskärningens verkningar och derföre 
var tillstädes på kusten men bortsköljdes af de genombrytande 
böljorna. -- Men denna saga synes vara det enda traditionella 
minne här i norden om Kanalens genombrott.

Finna vi sålunda blott ringa bevis för en sådan enstaka 
öfversvämning i de historiska minnena, så äro dock å andra 
sidan i de naturliga förhållandena flere omständigheter, som 
synas bekräfta riktigheten af Forchhammers hypotes; och 
hvad han trott sig se i särskilda spår på Jutlands yta har 
vid en noggrann undersökning af sjökorten öfver Vesterhafvets 
farvatten funnits bekräftadt.

Tänker man sig att England varit landfast med det 
öfriga Europa, så måste man dock antaga att farvattnet mellan 
Frankrike och England vester om Dover och Boulogne före 
genombrottet varit en djup hafsbugt, som alltså varit utsatt 
för ebb och flod från oceanen, samt att landförbindelsen blott 
egt rum mellan Holland och England, således öster om passet 
mellan Dover och Boulogne. Då man nu, utgående från 
den erfarenhet som vi hafva om högvattnet från stormfloden 
den 13 November 1872, tänker sig en liknande uppstufning 
i hafsbugten emellan England och Frankrike, men blott i 
samma förhållande mäktigare, som en sådan stormflod, utgående 
från oceanen och förstärkt med ebb och flod måste kunna 
blifva, så skall det osannolika uti att en så storartad 
naturhändelse som ett genombrott mellan England och Frankrike 
skulle kunna ega rum i vår lugna jordperiod, visserligen 
bortfalla, i synnerhet så framt, såsom Forchhammer antager, 
en sänkning der samtidigt egt rum.

*

Bokstavsgåta.

Följande ord och stafvelser, riktigt sammanställda, bilda fem 
ord, hvilkas begynnelsebokstäver beteckna namnet på en europeisk 
monark och slutbokstäfverna namnet på hans gemål:

ol, d, ga, o, ss, t, ko, mi, a, ro, dy, us, s, no, f, ri, k, s.

Orden beteckna:

1. En hjelte uti det trojanska kriget.  2. En fotbeklädnad.  
3. En del utaf en bössa.  4. En vetenskap.  5. En stad i Ryssland.

W--n.

Palindrom.

Med mitt rättfram tager man båd’ smått och stort. 
Att mitt bakfram Dumbom icke höll är spordt.

Ol. Ersson.

Charad.

Mitt första, lagdt i mängd, ibland bör skottas. 
Mitt andra, omvändt, djerft med stormen brottas.  
Mitt hela tecknet är till manligt kön 
På slägtet, som man drager upp ur sjön.

Ol. Ersson.

Uttydning.

Lösning af Charaden i föregående häfte, sid. 320: Kommun.

Lösning af Bokstafsgåtan i föregående häfte, sid. 320: Esaias 
Tegnér och Frithiofs saga.  Orden äro: 1. Elof. 2. Svenskar. 3. 
Akademi. 4. Intet. 5. Alkemi. 6. So. 7. Tolf. 8. Esaias. 9. Gas. 10. Numa. 
11. Evig. 12. Rosa.

Lösning af Rebus i föregående häfte, sid. 320: En iståndsatt ljuskrona.

Lösning af Palindromen i föreg. häfte, sid. 320: Knif--Fink.
Sägner från Ifö.

Af G. C. Witt.

I nordöstra delen af Skåne ligger dess största insjö,
Ifösjön, och midt i denna Ifö, som innefattar en
kyrksocken, hvilken i förening med den på fasta
landet varande Kiaby socken utgör ett af de mindre
pastoraten inom Lunds stift. Öns södra del är
lågländt, men i norr är en bergshöjd, kallad Ifö
klack, från hvilken man hvarje vacker sommardag har
en förtjusande utsigt. Hela ön och sjön ligga som
på en karta utbredda under fötterna. Man ser den
välbekanta kungsgården Beckaskog, belägen på ett
smalt näs emellan Ifö och Oppmanna sjöar, omgifven af
en vacker park, vidare hela den natursköna trakten,
insjöns stränder, prydda af bördiga åkrar, grönskande
ängar, lummiga skogsparker af ek, bok, björk och tall,
något längre bort åtskilliga kyrkor och herrgårdar
samt längst i söder Östersjön med derpå seglande
större och mindre fartyg. 

Ifö har varit bebodt
mycket tidigt. Vid gräfningar i jorden har man der
funnit knifvar, yxor och pilspetsar af sten samt
svärd och prydnader af brons, hvilket bevisar, att
stället varit befolkadt så väl under stenåldern som
bronsåldern. Ön skall, enligt folksagan, hafva fått
sitt namn af Ifvar Vidfamne. Åtskilliga egendomliga
berättelser om forntida tilldragelser på Ifö omtalas
af de äldre inbyggarne derstädes, och vi skola här
meddela trenne från olika tidpunkter. 

I urminnes
tider innehades Ifö af Atte Ifvarson, en rik,
mäktig och stolt man, som härstammade från Ifvar
Vidfamne och bodde på Brattingsborg, ett för den
tiden storartadt och väl befäst slott på öns norra
strand. Atte och hans gemål, som egde tvenne barn,
en son och en dotter, beslöto att låta dessa gifta
sig med hvarandra, emedan i hela det kringliggande
landet icke fanns hvarken man eller qvinna, som de
ansågo värdig att upptaga till slägting. Men just
då bröllopsmåltiden intogs, inträffade ett jordras,
Brattingsborg med hela stranden derunder sjönk i
djupet och insjön öfversvämmade stället der borgen
hade stått. Atte sjelf lyckades dock undkomma. Han
sprang till stallet, tog en häst och red i galopp
från gården, hvarvid jorden alltjemt sjönk undan,
så att hästens bakfötter saknade stöd. Ändtligen kom
han på fast mark, stannade, vände sig om och såg den
stolta borgen försvinna under vattenytan, red sedan
vidare -- men hvarthän han for, och hvilka öden som
derefter träffade honom, har sagan ej ansett nödigt
att meddela efterverlden.

Så lyder den mest romantiska af de flere, sins
emellan stridiga berättelser om Brattingsborg, som
förtäljas. Att ett slott med dylikt namn funnits på
ön och sjunkit i sjön är, så långt tillbaka någon
historieforskning kan sträcka sig, vitsordadt. 
I en kyrkobok har för två sekler sedan
blifvit antecknadt, hurusom fiskare då hade, vid
klart väder, sett ett grund, på hvilket var en
stenlagd plan med fyra upprätt stående hörnstenar,
antagligen lemningar efter Brattingsborg, och
ännu anses ett grundt ställe, norr om ön, uti den
derstädes i öfrigt ganska djupa sjön, vara platsen,
hvarest slottet sjunkit.

I sanden på öns nordvestra strand träffar man ett
slags petrifikater, liknande gamla mynt af omkring
ett tioöres storlek, somliga något större, andra
mindre, alla med en omkring brädden gående upphöjd
kant och på ena sidan prägeln af en dödskalle. Dessa
kallas brattingsborgspenningar och det troddes fordom
af de vidskepligare bland allmogen, att dessa så
kallade penningar varit metallmynt, som funnits
på Brattingsborg, men af någon mäktig trollkarl
blifvit förvandlade i värdelösa stenbitar, såsom
ett straff derför, att de blifvit utpressade af
fattiga sjuklingar, för tillåtelsen att få dricka ur
en helsokälla, som fanns på ön. En dag kom nemligen
en gammal fattig man, gående på kryckor, och begärde
att få dricka ur källan, men fogden Stigo Anderson,
som under Attes frånvaro innehade ön, nekade, emedan
gubben ingenting hade att betala med. Den gamle bad
under tårar, att »Stigo måtte förbarma sig öfver
honom, så skulle Gud förbarma sig öfver Stigo». Den
hårde fogden svarade: »Jag behöfver icke något
förbarmande.» Med ens förvandlades den svage gubben
till en ung, skön och kraftfull man, omstrålad af en
underbar glans. »Du är fördömd!» ropade han till Stigo
och försvann. I samma ögonblick kändes ett jordskalf
och källan rasade igen, men upprann åter på ett annat
ställe af ön. När Stigo kort derefter skulle anlita
sin kassakista, fann han sina guld- och silfvermynt
förvandlade i de ofvan beskrifna brattingsborgspenningarna.

Enligt en annan sägen, hvilken den snillrike
danske skalden Ingemann intagit i sin intressanta
historiska roman »Waldemar Seier», egde Brattingsborg
sin tillvaro långt in i medeltiden. Den fromme
erkebiskopen Anders Suneson, Waldemar Seiers trognaste
vän, som angripits af en förfärlig sjukdom, spetälska,
hade nedlagt sitt embete och flyttat till Ifö, hvarest
han i en enslig cell framlefde sina dagar under böner,
botöfningar, läsning i bibeln och utarbetandet af en
lagbok. Han fick underrättelse om, att krigsfolket på
Brattingsborg röfvat till sig en mängd penningar,
hvarmed de spelade och lefde vildt långt in på
nätterna. Biskopen uttalade då en förbannelse öfver
det förledande myntet, och krigarne blefvo ej litet
förvånade öfver, att följande morgon finna alla
sina penningar
förvandlade i små runda stenflisor med en hemskt
grinande dödskalle till prägel.

Så har folktron förklarat tillkomsten af
brattingsborgspenningarna; men naturforskaren säger,
att de utgöra ena skalet af en numera utdöd art
snäckor och att de fördjupningar, som så påtagligt
likna ögonhålor m. m. i en dödskalle, äro märken efter
de ställen, der de små djuren haft sina membraner
fästa. Vetenskapen har åt de små tingestarna, för
yttermera visso skull, gifvit ett latinskt namn:
Crania Nummulus, och de äro beskrifna af professor
Nilsson i hans verk om svenska petrifikater. Så här
se de ut:



Cellen, hvaruti den olycklige erkebiskop Anders
Suneson framlefde sina sista lefnadsår, är ännu
i behåll och utgör källare under en hemmansegares
boningshus. Den är belägen öster om kyrkan på en af
viken bildad halfö, hvilken bibehållit den urgamla
benämningen »hofgården». Till byggnadssätt liknar
cellen med sina väl slagna hvalf och pelare kryptan
under Lunds domkyrka.

Vi lemna nu »den gråa fornåldern» och berätta en
händelse, som ligger omkring två hundra år nära våra
dagar. Vid den tiden hölls hvarje midsommar stor bal
på Ifö. Det var väl ej några i dansskolan inlärda
nymodiga turer, som afdansades under full musik af en
storartad orkester, utan helt enkelt ringdansar eller
slängpolskor i gröngräset omkring en med blommor sirad
majstång, hvilka under säckpipans ljud och klangfulla
rösters naturfriska sånger med lif och lust utfördes
af en glädjedrucken ungdom. Allt hvad ungt, skönt
och lefnadsgladt fanns i mensklig gestalt, när och
fjerran, samlades till festen. En egendomlig sed
var förenad med detta folknöje. Efter dansens slut
brukade nemligen flickorna bekransa den vackraste
och raskaste bland ynglingarna.

En midsommar hade tvenne ynglingar kommit till
balen, hvilka begge voro så ovanligt vackra och så
i alla afseenden utmärkta, att flickorna ej visste
hvilken af dem, de skulle gifva företrädet. I denna
brydsamma belägenhet sammanträdde de unga tärnorna
till rådplägning. Öfverläggningen blef naturligtvis
långvarig, och slutligen måste man, liksom det nu
för tiden ofta sker vid våra offentliga sammanträden,
skrida till votering. Omröstningen skedde per capita,
ty den graderade röstskalan var ännu icke uppfunnen,
och det föll knappast någon af de rika bondflickorna
in, att tro sig bättre än den fattiga torpardottren
förstå saken. En ringa rösts öfvervigt bestämde
utgången.

Den lycklige balhjelten skulle nu bekransas. En af
flickorna framträdde med kransen i sin hand och höll å
de öfrigas vägnar »ett för tillfället lämpligt tal»,
såsom det vanligen heter om de understundom mer eller
mindre olämpliga orationer, hvilka i våra dagar låta
höra sig vid vissa högtidliga tillfällen. Derefter
sattes kransen, under de kringståendes hurrarop och
handklappningar, på ynglingens blottade hufvud.

Den bekransades glädje blef ej långvarig. Hans rival,
den andre vackre ynglingen, som eggades af svartsjuka
eller sårad äregirighet, slog ihjel honom, bemäktigade
sig kransen och tog dermed till flykten.

Den ene af de utmärkta ynglingarna var en rik bondson,
den andre en fattig dräng. Man är osäker om det
var den fattige som blef bekransad, och den rike,
som förbittrad öfver att stå tillbaka för en dräng,
blef mördare, eller om det tvärtom var den rike som
erhöll utmärkelsen, och den fattige som deruti såg
en förnärmelse mot sitt lägre stånd. Men säkert är,
att den som hade tur vid valet, hade strax derefter
den oturen att blifva ihjelslagen.

Emellertid uppstod en allmän förbittring och
ett ifrigt sökande efter mördaren. Hela ön
genomletades. Unga och gamla voro i verksamhet långt 
ut på natten, men allt förgäfves. 
Mördaren var ingenstädes att finna. Då
beslöto de äldre männen, att ingen skulle tillåtas
lemna ön under natten, att alla båtar skulle dragas så
långt upp på stranden att icke en man förmådde skjuta
ut dem, och att efterspaningarna skulle fortsättas
följande dagen.

Alla de äldre och ansedde männen samlades nu i
byåldermannens stuga, för att förfriska sig vid
ölkannorna och språka om dagens äfventyr. När
tobakspiporna blossat en stund och ölkannorna
gjort några turer kring laget, blefvo gubbarna
veka om hjertat, tyckte att det var skada på den
unge brottslingen, som nu skulle öfverlemnas i
rättvisans händer att gå en skymflig död till mötes,
och började litet hvar beklaga honom, helst han
alltid varit omtyckt af dem alla. »Visste han blott
att min häst går och betar i hagen här nedanföre,
så hjelpte han sig nog ifrån ön utan båt," yttrade
en af männen. Detta hörde den förföljde unge mannen,
ty han hade gömt sig på vinden öfver byåldermannens
stuga. Han smög sig skyndsamt ut, bemäktigade sig
hästen och red till norra ändan af ön, hvarifrån
hästen simmade med honom öfver sjön till Oretorps
skog på fasta landet, en våglängd af några tusen
fot. Uppkommen på stranden, hängde den unge mannen
sin krans i en ek, hvilken deraf fick namnet 
Kranseken och under detta namn förevisades ända till dess
den för några år sedan fälldes. Hästen träffades
dagen efter den lyckade flykten, betande i Oretorps
hage, men ynglingen hade begifvit sig till Danmark,
der han tog tjenst såsom dräng. Några år derefter
kom han åter till Ifö, och, enligt den tidens sed,
var det ej någon, som så långt efter mordet brydde
sig om att beifra detsamma.

Vi komma nu till den tredje händelsen, som inträffade
under förra århundradet. En svår missväxt hade hemsökt
ön och spannmål stod ej att få för penningar. En
äldre qvinna, mor Nilla kallad, hade en dag besökt
hvarje gård på ön, för att få köpa en skäppa säd,
men förgäfves; ingen ville aflåta af sitt lilla
förråd. Natten derefter, just vid spöktimman, började
det häftigt ringa i kyrkklockan. Alla skyndade ut,
troende att elden var lös; men då ingen eld syntes,
begåfvo bönderna sig ned till kyrkan, för att se
efter orsaken till ringningen. Der sågo de en mensklig
gestalt i hvita kläder stå på kyrkogården och ringa
i kyrkklockan, hvars sträng den tiden gick ned till
marken och handterades der.

Bönderna, förmenande sig se ett spöke, vände om och
begåfvo sig till den nära liggande prestgården,
för att bedja presten göra sällskap och med andans
kraft nedtysta oväsendet. I förstugan mötte de sin
kyrkoherde, som just skulle begifva sig ut, för att
efterhöra hvad ringningen betydde. Hela skaran begaf
sig nu i procession till kyrkogården, presten främst,
gubbarna efter i god ordning. Framkomna till ort och
ställe, frågade kyrkoherden: »Hvem är det som ringer?»
En klagande stämma svarade: »Kors, känner inte
kyrkoherden igen mor Nilla?» Vid detta svar tog hela
bondhopen i den största förskräckelse till flykten och
lemnade presten ensam med mor Nilla. Händelsen var,
att några dagar förut hade en gammal gumma, som också
benämdes mor Nilla, dött och blifvit begrafven just
på den plats, hvarifrån ringningen nu verkställdes,
och alltså togo bönderna för gifvet, att det var
dennas ande som roade sig med att störa de lefvande.

På prestens fråga, hvad den otidiga ringningen skulle
betyda, svarade mor Nilla: »Det är själaringning
öfver barmhertigheten. Nu är barmhertigheten
död här i församlingen; ty jag var i går hos alla
hemmansegarne, och äfven hos kyrkoherden, med begäran
att få köpa en skäppa korn, men ingen förbarmade sig
öfver mig. Således är barmhertigheten verkligen död,
och då är det icke mer än rätt och billigt, att man
håller själaringning öfver henne.»

Presten åtog sig nu att följande morgon lemna gumman
den begärda spannmålen. Mor Nilla gick förnöjd hem,
och sedan har ingen själaringning hållits öfver
barmhertigheten på ön.

Utanför öns södra strand synas öfver vattenytan
några stenar, kallade »Ingri stenar». Det berättas,
att innan kyrka
fanns på Ifö, några Iföbor en dag seglat till Gualöf
på fasta landet, för att af dervarande prest få
ett barn döpt. Barnet döptes och kallades Ingri. På
hemvägen blef storm och båten kantrade, hvarvid alla
drunknade med undantag af barnet, som kastades upp
på stenarna och af folk från ön räddades.

Innan vi lemna den egendomliga ön, skola vi något
närmare betrakta den. Vid södra stranden går en vik
djupt in uti ön. Vid vikens norra ända är kyrkan,
byggd i aflägsen forntid och i slutet af förra
århundradet tillbyggd, men det oaktadt mycket
liten. Taket är på ena sidan lagdt med så kalladt
»munktegel», ett bevis på att det härstammar
från medeltiden. Kyrkan skall, enligt trovärdig
uppgift, ursprungligen vara uppförd af den här ofvan
omtalade erkebiskopen Anders Suneson något af åren
1222-1228. Den har nyligen blifvit upputsad och ser
rätt treflig ut, der den ligger vid den af vass och
träd skuggade strandbrädden.

Ett litet stycke från kyrkan är prestgården, ett
temligen långt, lågt envåningshus, hvars ena hälft
lär vara byggd för ett hundra år sedan, men på senare
tider förlängd medelst den andra hälften. Midt på
gården står en hög sten, snarlik en bautasten. En
latinsk inskrift på densamma upplyser att stenen,
till minne deraf att H. K. H. Kronprins Joseph Frans
Oscar behagat hvila ett par nätter i prestgården,
blifvit upprest af dåvarande pastorn.

Vid prestgården är en temligen stor trädgård och
bredvid denna en med många körsbärsträd bevuxen
park. I trädgården och parken har en af ställets
forna pastorer roat sig med att göra åtskilliga
anläggningar, såsom en »filosofisk gång» eller lång berså,
en stensoffa, hvars sits och ryggstöd af långa gråstenshällar 
synas vara tagna från någon gammal hedningagraf m. m.

Någon större egendom finnes naturligtvis icke på
denna lilla ö. Omkring tjugo gårdar, tillsammans
något öfver sju oförmedlade hemman, utgör hela
området. Folkmängden är omkring fyrahundratjugo
personer. Åkrar, ängar och beteshagar, de sistnämda
der och hvar prydda af löf- och barrskogar, samt i
allmänhet trefliga boningshus med trädgårdar möta
den besökandes blickar. Jordbruk i förening med
boskapsskötsel utgör hufvudnäringen för folket, som
är kraftigt och lefnadsfriskt. Nykterhet, flit och
intresse for kommunens allmänna angelägenheter är
ett utmärkande drag hos öns befolkning.

Ifösjön, som är temligen grund på somliga ställen,
har deremot på andra ett betydligt, till det mesta
obekant djup. Den är, såsom de flesta insjöar,
förrädisk, i anseende till ett lätt upprördt vatten,
kastbyar och stundom från motsatta håll blåsande,
hvarandra mötande vindar, hvarför mer än en alltför
djerf seglare funnit sin graf under dess blå böljor.

Kommunikationen med fasta landet underhålles från
ett ställe å öns vestra sida, hvarifrån öfverfarten
är kortast, dels med små båtar, dels med en pråm,
i hvilken kreatur och vagnar kunna forslas. En af
socknen antagen roddare har sin bostad med åkerlycka
vid öfverfarts-stället. På åtskilliga andra ställen
å ön hafva naturligtvis bönderna och torparne
äfven båtar, som begagnas för fiske m. m. Någon
gästgifvargård eller skjutsinrättning finnes icke
på ön, men väl kan man i en eller annan gård få se
bref och tidningar från Amerika och Australien,
hemsända från utflyttade anförvandter, ty äfven
till Ifö socken, denna lilla afskilda del af vårt
fädernesland, har emigrationsfebern sträckt sig.


Sonetter.

Af Reinhold Winter.

I. 

Vintermorgonen.

Re'n spänner himlen ut den blåa runden, 
Der Helios just sin gyllne fackla tänder, 
Och ljuset flödar öfver haf och länder 
Och bryter sig mot marmorhvita grunden.

Men ingen fågel sjunger uti lunden 
Och ingen blomma smyckar bäckens stränder 
Och Flora sår ej mer med fulla händer 
Sin blomstersådd i friska morgonstunden.

Är jorden död?    Ack nej!    Hon hvilar tyst
I vintersömnen under hvita fällen, 
För att uppväckas utaf vårens vindar.

Men skön är slumrerskan. Af kölden kysst 
I yppig prakt kring lundarna och fjällen 
Sitt silfverdiadem hon herrligt lindar.

II. 

Vinternatten.

I mörkrets famn ha dagens sista strålar 
Förbleknat re'n och nattens genier hasta 
Att lätta floret omkring jorden kasta 
Och fästa det med blanka silfvernålar.

I stjernors tusental!    Hur herrligt prålar 
Ej himlabågen; huru gerna rasta 
Ej blickarna, der ni hans pell belasta 
Med smycken, skönare än tanken målar.

Allt är så tyst.    En aning knappt om ljud 
Hörs genom klara luften sakta sväfva. 
Allt ligger lugnt försänkt i sömnens armar.

Men öfver hvilans timma vakar Gud. 
Han lugnar hjertan, som af oro bäfva 
Och öfver mödans barn han sig förbarmar.


Länderna vid Tschad.

Helt olik Nord-Amerikas stora insjöar, hvilka, genom
den väldiga Lorenzofloden förbundna med oceanen, se
ett yppigt lif blomstra på sina stränder, se städer
och nybyggen skjuta upp som svampar ur jorden, ångare
och båtar ila fram som måsar på sina vatten -- helt
olik dessa sjöar är insjön Tschad i hjertat af det
otillgängliga Afrika. Den sänder ingen vattenådra
till kontinentens kuster, som skulle kunna sätta
honom i förbindelse med den yttre verlden; lik en
oförbätterlig egoist upptager han i sig de vatten
som grannskapets floder tilldela honom och utbreder
dem till ett vidsträckt kärr med merendels flacka
stränder. Blott den mäktigt verkande solen förmår 
att beröfva honom hvad han upptagit. 
Hon torkar ut vattnet på sina ställen,
närmar stränderna till hvarandra och upplöser sjön
i tallösa med hvarandra förbundna träsk. Vattnet
emellan de många tusen öarna är ytterst smalt och
kan endast befaras af de lätta, flatbottniga båtar,
hvaraf de vilda bebyggarne af dessa trakter betjena
sig vid sina plundringar och ströftåg, som nästan
oafbrutet fortfara stammarna emellan.

Huru betydande skilnaden emellan Tschads vattenstånd
måste vara under den torra och den regniga årstiden
visar sig tillfyllest om man erfar att Benue och
Quorra (Niger)
årligen under regntiden stiga femtio, ja ända
till sextio fot öfver lägsta vattenståndet, en
egendomlighet, som de besitta i högre grad än till
och med den just derför mångberyktade Nilen och
Kaplandsfloderna.

Stränderna kring Tschad äro omkransade af hög säf,
bland hvilken det höga, med mörkbruna blomhufvuden
krönta Bore liknar vår strandvass, under det den af
ålder bekanta papyrussäfven här i yppigare massor än
vanligt vaggar sina fina, luftiga kronor. En annan
hög säfart, Mele, som insamlas af negrerna för sin
mjuka, saftiga, om ock icke just välsmakande färg, och
det ris, som här uppträder i vildt tillstånd, bilda
elefantens älsklingsföda. Också vandra dessa djur
hvarje morgon i hundratal ned till sjön för att bada
och söka sig föda. I den höga säfskogen herbergeras
tallösa massor af musquitos, flugor, myror, termiter,
skorpioner, grodor, ödlor, krokodiler, antiloper,
vildsvin, bufflar, flodhästar, mera sällsynt lejon
och leoparder.

De smärre vikarna äro betäckta med »den hemlösa
Fannan» (Pistia stratiotes), hvilken bildar ett
grönt, lättrörligt öfverdrag på vattnet. På andra
ställen höjer lotusblomman sina hvita stora blommor
mellan de vågrätt utbredda simmande bladen. Skaror
af vattenfåglar tumla muntert om bland vassen,
springa med långa tunna tår öfver det gröna simmande
växttäcket liksom på fasta marken, under det andra,
letande efter mask, dyka ned i djupet.

Stränderna rundt omkring äro högre upp bevuxna
med buskar, som, om de borthuggas det ena året,
redan innan det andra hinna skjuta upp till en höjd
af tio till femton fot och äro lika obehagliga för
den resande som för hans djur, emedan den frätande
mjölksaften förderfvar den förres kläder och borttager
håret från lastdjurens hud.

Under den torra årstiden erbjuda länderna kring
Tschad en tröstlös anblick. De torra buskväxterna
krypa efter marken, gräs och blommor vissna och
sönderfalla till stoft, legioner myggsvärmar befolka
luften och talrika bitande insekter kräla i jorden,
bland andra de glupska termiterna, som till och med
angripa kuddarna under den resandes hufvud.

Glädtigare blir anblicken af landskapet när det i
massor nedstörtande regnet fuktar den brända slätten,
höjer Tschads vattenspegel och förvandlar dess
stränder till milsvida sumpland. Då utbreda acacierna
sina fina blad och doftande blommor, tulpanträdet
öppnar sina stora sköna blomkalkar och markens saftiga
gräsmatta öfverströs med skiftande färger. 

Så torftig
det inre Afrikas växtvärld än synes, då man jemför
antalet af dess arter med dem som de inre 
trakterna af det under samma breddgrad belägna
Brasilien erbjuda, så alstrar det dock allt för att
tillfredsställa behofven hos dessa landskaps enkla
bebyggare.


Tamarinden.

Landskapets skönaste prydnad är Tamarinden, ett
ansenligt träd, med vidt utbredd krona, fjäderformiga
blad och saftiga skidor, som innehålla en angenämt
svalkande märg. Denna senare gifver i förening med
vatten under den heta årstiden en uppfriskande dryck,
som på samma gång är ett skyddsmedel mot traktens
elakartade febrar. Pelikanen och många andra fåglar
uppehålla sig med förkärlek under tamarindens yfviga
bladverk och bygga der sina bon. Genom de befjädrade
invånarnes försorg blir marken rundt omkring trädet
gödslad och samtidigt kommer månget frökorn, som
medförts från andra trakter, att osmält nedfalla och
gå i brodd.
Sålunda plägar ofta omkring tamarinden uppväxa en
samling af utsökta fruktträd. Tamarinden å sin sida,
som så vänligt ger huld och skydd åt både djur och
växter, älskar att sålunda omgifvas af uppspirande
telningar, ehuru det ofta händer att telningarna
slutligen resa sina hufvuden öfver tamarindens grenar
och i sin ordning låna den skugga och skydd.

Befolkningen i trakterna kring Tschad står på
ett lägre trappsteg af mensklig hyfsning och bär
negerrasens kännetecken tydligare utpräglade än
kustfolken, såsom fallet är med flertalet af de
folkstammar, som blifvit tillbakaträngda till
det inre Afrikas berg och der bibehållit sin
ursprungliga renhet och råhet. Det kortkrusiga,
ulliga, svarta håret, det egendomligt sammetslena
men tjocka skinnet, den uppstående näsan och de breda
framskjutande läpparna beteckna negertypen. Hudfärgen
är ganska vexlande; under det några äro svarta eller
svartgrå, hafva många, ofta af samma stam, ett slags
rhabarberfärg, som gör ett sällsamt intryck.

Sina hyddor pläga urinvånarne vanligtvis uppföra af
lera eller tegel, som de torka i luften. De hvälfva
antingen dessa bostäder i kupolform eller förse dem
med ett spetsigt tak, som täckes med halm. Fönster och
skorstenar begagnas icke. Dörren är ofta så liten,
att man blott kan komma in på fyra fötter. Kor och
getter äro husdjur. Höns finnas i vissa trakter till
sådan mängd, att en fet tupp säljes för en knapp- eller
synål. Kamelen har deremot först af araberna införts i
Afrika och väcker i de sydliga länderna mera förvåning
än i Europa.

Vi hafva nämt, att befolkningen omkring Tschad består
af en mängd olika stammar. Bland dessa kan man dock
ganska tydligt skilja de äldsta invånarne från dem,
som kufvats af eller uppblandats med främmande
elementer. Från norden

Julafton i den fattiges koja.
(Efter en oljemålning af fru E. Baumann-Jerichau.)
hafva berberna, vesterifrån fulberna trängt sig
in och inskränkt den forna befolkningen till
helt små områden. Intressantast äro de så kallade
fulberna. Till sitt yttre mest liknande kaffrerna,
håller detta intelligenta folk medelvägen emellan
negern och berbern. Hudfärgen vexlar mellan brons och
koppar, ja hos vissa förekommer till och med en ljus
färg, som påminner om europeens. Synnerligen angenäm
visar sig denna del af befolkningen genom sin kärlek
till renlighet;
hvitt eller brokigt bomullstyg, som städse hålles rent
och fint, utgör klädedrägten. Fulberna äro ett mycket
krigiskt, rörligt herdefolk och ifriga bekännare
af Muhamed. De strida oafbrutet för att kufva och
omvända alla de öfriga stammarna till samma tro,
och att de skola lyckas deruti lider intet tvifvel,
såvida dessa ej dessförinnan hinna påverkas af en
högre intelligens eller af den småningom framträngande
europeiska civilisationen.


Det är jul!

Julen är gifvandets och emottagandets fest, och endast
den känner den sanna julfröjden, hvilken af egen
erfarenhet kan eftersäga dens ord, som alltid ånyo
skänker sig sjelf åt menskligheten, orden: »Det är
saligare gifva, än taga.» Årligen utdelas julklappar
i stor myckenhet; de lyckligt lottade i samhället
bespisa och bekläda de arma, hvar och en känner vid
denna glada högtid ett oafvisligt behof att dela
med sig af sitt goda; en ljusglimt inträder sålunda,
åtminstone för en afton, äfven i det torftigaste hem.

Det är ett vackert bruk hos våra sydliga grannar
och stamförvandter att på julafton utplantera med
hvarjehanda goda saker behängda och med ljus besatta
julgranar i fattigdomens boningar. Den förtjusande
genretafla af den berömda danska konstnärinnan
fru Baumann-Jerichau, af hvilken illustrationen på
nästföregående sida ger en afbildning, framställer
en sådan vandrande julgran, hvilken är nära sitt
mål. Genom yrsnön har den lilla flickan lyckligt
fört det omsorgsfullt klädda trädet till den fattiga
enkans dörr; i det inre af stugan se vi den arma,
hvilken sedan länge ligger på sjukbädden och hvars
barn äro hemfallna åt nöd och brist. Men så bedröfligt
och jemmerligt det också ser ut i det lilla rummet,
så saknas der dock hvarken ljus
eller tröst. Ingen tanke af oförnöjsamhet och
bitterhet kommer i den fromma sjukas själ; med
hopknäppta händer ligger hon der och lyssnar
till de gudomliga tröstespråken och öfver hennes
infallna ansigte lyser liksom en glädjestråle,
då hon förnimmer inbjudningen: »Kommer till mig,
I alle, som ären trötte och betungade, och jag vill
vederqvicka eder!» eller den uppmuntrande uppmaningen:
»Åkalla mig i nödens tid, så vill jag hjelpa dig,
och du skall prisa mig.» Och så fördjupade äro mor
och son i denna stämma från höjden, att de icke höra
den lilla julbudbärerskans bultning eller bemärka
hennes inträde genom den sakta öppnade dörren, och
endast den lilla dottren synes varsna det och göra
modren uppmärksam derpå.

Så mycket utvisar denna tafla; vilja våra små
läsarinnor veta, hvad som vidare tilldrager sig i
den lilla kammaren, så tillstyrka vi dem att följa
den unga flickans föredöme, vackert kläda en liten
julgran med en hop goda och nyttiga saker som de
kunna plocka ihop, och derpå -- när på julaftonen det
börjar skymma -- i sällskap med sin jungfru eller,
ännu bättre, någon pålitlig manlig följesven begifva
sig med hela herrligheten till någon fattig hydda
och derstädes aflemna den. Bättre kunna de icke börja
julens firande.


Rapphönsungens iakttagelser.

Teckning ur skogslifvet efter Alphonse Daudet. --
För Svenska Familj-Journalen af W.

Den gång jag var liten och hade mera dun än fjäder
samt rönnbärsfärgad näbb och klor, hvarför jag
kallades Röllingen, lefde jag ett ganska lyckligt
lif tillsammans med de andra rapphönsen och skulle
hafva varit alldeles sorgfri om jag icke tänkt
på den bedröfliga och vådliga jagttiden, hvarom
de äldre bland oss sedan någon tid börjat hviska
sinsemellan. »Var icke ledsen du, jag vet råd,»
tröstade en gammal erfaren rapphönstupp, som redan bar
ålderdomstecken, en grå fläck i form af en hästsko
på bröstet, och der och hvar en hvitnad fjäder,
hvarför han kallades gammeln eller gråfjädringen. I
sin ungdom hade han fått ett hagel i ena vingen,
så att han icke var rätt stark i att flyga, men han
var mycket vis och erfaren och visste råd för allt.

Stundom tog han mig med sig i skogen, hvarest låg ett
slott bland kastanieträden. Stumt och öde, samt med
sluten port och tillskrufvade fönsterluckor låg det
der, och ingen gick der ut eller in. »Gif akt på detta
hus,» sade den gamle; »när port och luckor öppnas och
röken stiger ur skorstenarna, då går det oss illa!»

En vacker morgon i gryningen hörde jag mitt namn sakta
ropas; det var min gamle vän gråfjädringen. »Kom,
Rödnäbb,» bad han, och begaf sig medsamma i väg mot
skogsbrynet, dit jag följde honom tätt i spåren. Vi
runno som möss bland gräsen och tufvorna tills
vi fingo slottet i sigte. Alla portar och luckor
voro nu öppna och röken steg som hvita pelare
mot morgonhimlen. Gården hvimlade af jägare med
sina bössor och stimmade af hundar, som skakade
sina kedjor, och jägarne ropade: »Till skogs, till
skogs!» och nu förstod jag hvarför den gamle varit
så morgongirig och jag tänkte med klappande hjerta
på de mina. Med
ens hörde vi hundarnas skall, de ströko tätt förbi
oss. »Tryck dig!» hviskade den gamle och lade sig
platt på marken. I detsamma flög en vaktel upp,
öppnade vingar och näbb och uppgaf ett fruktans
skri. En förfärlig knall hördes, och vi insveptes i
rök och dam, åtföljdt af en underlig lukt. Jag kunde
knappt röra mig, så förskräckt var jag; slutligen
släpade jag mig till min kamrat, som hade sökt
tillflykt under en trädrot. Här sutto vi inkrupna och
glodde mellan mossan och löfvet. Rundtomkring var ett
rysligt mördande. Vid hvarje knall blundade jag, och
när jag ändtligen tordes se upp och blickade ut öfver
fältet, såg jag hundarna, som rände och nosade kors
och tvärs, fram och tillbaka, sprungo emot och rullade
öfver hvarandra, som om de varit tokiga, jägarne,
som hojtade, hvisslade och svuro, blixtrande gevär,
åter knall och rök, och fastän intet träd fanns på det
stället, såg jag såsom en mängd afrifna löf fladdra
i luften -- den gamle sade, att det var fjädrar! och
i detsamma såg jag en stor vacker rapphöna störta
med blödande hufvud till marken.

Dagen skred fram och middagssolen brände het. Jägarne
med sina gevär på axeln drogo sig tillbaka till
jagtslottet. De talade om sina bragder. De hade
utan fara för egna lif tagit små värnlösa djurs,
öfverrumplat och lönnmördat så många fågelmödrar
och ungar, att man icke kunde räkna dem. Tungorna
lupo fort på jägarne, men hundarnas tungor hängde
utom munnen. »Jägarne gå att frukostera», sade min
kamrat, »låtom oss göra detsamma.» Vi gingo in i
ett bohveteland, ett stort fält i svart och hvitt,
fullt af blommor och ax, som luktade mandel. Lysande
brunröda fasaner gingo der och hackade med sina röda
hufvuden nedböjda, för att icke synas; de voro icke
så morska nu som annars. De sporde oss om
nytt, om någon af deras slägt stupat. Vi hörde
jägarnes allt mer högljudda prat och glasens klang,
hvarför min kamrat slutade till, att måltiden led
till slut och att det var tid på att åter gömma sig.

I denna stund tycktes skogen sofva. Den lilla
skogssjön, dit hjortarna alltid träget längtade
och der de ofta brukade läska sig under dagens
qvalm, låg stilla som en spegel och upprördes ej
af djurens smäktande tungor; icke en enda kanin-nos
vädrade bland timjanen; man erfor blott en hemlig,
onämnbar ångest; hvarje grässtrå, hvarje blad liksom
genombäfvades af en oviss räddhåga, en dödsaning. --
De små djuren hafva så många gömslen i skogen: hålor
i jorden, i stenrösen, bland mossan, i träden, i de
små vattengroparna, som regnet bildar. Jag tillstår,
att jag önskade mig på botten af en af dessa små
vattengölar; men min kamrat föredrog en liten dold
vrå med den vida rymden omkring oss. Vi togo alltså
vår tillflykt dit och jägarne syntes i detsamma
vid skogsbrynet.

O, detta första skott, som föll i skogens tystnad,
sprängde barken från träden och smattrade som en
hagelskur bland dess grenar och löfverk -- aldrig
glömmer jag det! En silkeshare störtade flyende
öfver planen och ryckte i farten upp gräset med sina
tassar. En ekorre tumlade om i kastanieträdet, så att
de gröna nötterna föllo ned omkring honom, fasanen
försökte några tunga vingslag för att fly, sjelfva
de torra löfven tycktes kallas till lif af luftens
skakning efter gevärsknallen. Vildsvinet flydde in
i sin jordhåla; ekoxen kröp fram ur sin springa i
trädstammen och rullade förskräckt sina stora ögon,
dagsländan, humlan, fjäriln, alla små värnlösa djur
flydde undan, alla, ända till gräshoppan, hvilken
oförvarandes slog ned tätt bredvid mig, som i min
förskräckelse glömde att äta upp henne.

En stund trodde jag oss förlorade. Det kom en
stor, lång jägare i damasker och polisonger som
granskägg. Han ställde sig mot trädet, under hvars rot
vi lågo gömda, slog eld på sin pipa, stödde ryggen mot
trädstammen och började röka, alltemellanåt blundande
och nickande, som om han varit sömnig. Jag tyckte
allt det öfriga var ett intet mot denne koloss i
damasker och polisonger och med den rykande kratern
i toppen! Uff!

Min kamrat skrattade, bredde ut sina vingar, flög
fram till kolossen, tätt intill de förskräckliga
benen med damaskerna.

Saken var den, att innan nu jätten, som stod der
och smålurade och såg förnöjdt och sjelfkärt ned
på sin mage, hade hunnit att lägga pipan ifrån sig,
fatta geväret och lägga an, voro vi små fåglar utom
skotthåll.

Om jägarn visste huru ofta han, då han tror sig ensam
i skogen, bespejas af små tindrande ögon och huru
många stilettfina leenden från spetsiga näbbar följa
honom från buskar och spår, när hans gevär klickar,
när han skjuter bom! -- Min kamrat och jag flögo längre
bort, så tätt vid hvarandra,
att våra vingslag möttes, samt slogo oss slutligen
ned på en liten ö. Der, omgifna af alar, kunde vi se
vida omkring, och jag vet icke huru den jagthunds nos
skulle vara beskaffad, som kunnat vädra upp oss der.

Nu kom en hjort störtandes fram på tre ben, lemnande
en blodig rand i sina spår. Det såg så sorgligt ut,
att jag gömde mitt hufvud bland ljungen; men jag
hörde den sårade, hur han flämtande sökte svalka mot
sårfeberns brand och hur hans tunga med möda läskade
sig i flodvattnet.

Aftonens skuggor föllo tätare, dagens ljud tystnade,
allt var slut.

Nu vände vi tillbaka för att taga reda på våra vänner
och fränder.

Då vi färdades förbi jagtslottet, sågo vi någonting
förfärligt. Der på vallen lågo sida vid sida de små
grå hararna med hvita svansar. Deras små framtassar
hade i döden slutit sig tillsammans, såsom till
bön, och de brustna ögonen voro fuktiga, såsom af
tårar. Der lågo vidare, uppstaplade i högar, röda
rapphöns, grå rapphöns med hästskon på bröstet som
gammeln, unga, ännu med dun under fjädrarna! Veten
I någonting sorgligare än en död fågel? Att se
dessa lifliga vingar, nyss så rörliga, sväfvande
i lufthafvet, nu sammanfallna och stela; -- det gör
en så ondt! Ett stort rådjur, ståtligt och lugnt,
tycktes insomnadt; -- den lilla röda tungan var
utsträckt, som ville den slicka blodfradgan kring
djurets mun. -- --

Och jägarne stodo nära. De stodo lutade öfver allt
detta slagteri, fröjdande sig åt bödelsverket. De
öfverräknade sitt byte, lyfte ett efter annat de
små liken i de blodiga tassarna och sönderskjutna
vingarna utan aktning för alla dessa friska sår,
från hvilka den röda lifssaften droppade ångande
ned på sanden. Hundarna ryckte på kedjorna, liksom
otåliga att åter få börja den grymma leken.

Dagen försvann nu helt och hållet, och det föll som
ett sorgflor öfver naturen. Min kamrat och jag hade
icke hjerta att skicka en enda afskedston till den
sjunkande solen. Under vägen sågo vi små stackars
djur, träffade af spridda hagel och liggande på
marken, öfvergifva åt myrorna; gräflingar med blodig
nos och munnen full af jord; skator, sparfvar och
svalor, träffade under flygten, nu liggande på ryggen,
sträckande sina små stelnade fötter ut i höstnatten,
som nu föll tung, kall och fuktig -- ett stort svart
bårtäcke -- öfver de små liflösa varelserna.

Och likväl hade den lilla fågeln känt all lifvets
salighet och allt dödens qval, då den stora natten med
all sin prakt, sina stjernor, sitt silfverne månsken,
sin högtidliga tystnad eller sina vilda stormar,
visste af intet, kände intet!

Men det mest sönderslitande var att höra från skog
och fält och från videbuskarna der nere vid floden
de ängsliga locktoner, som ströddes ut i rymden och
till hvilka ingen gaf ett svar.


Små byhistorier.

Af Laurentius. 

2.

Gubben Glad.

Gubben Glad eller gamle Glad, som han gemenligen
kallades till skilnad från sonen, som hade
samma namn, var en flintskallig, men ännu vid sjuttio
års ålder kry och rask gubbe, hvars breda axlar, samt
lifliga, godmodiga och qvicka ansigte buro tydligt
vittnesbörd om, att han i unga dagar egt betydliga
både kroppsliga och andliga förmögenheter. Nu var
han gammal och grå, men oaktadt sin framskridna
ålder alltid munter och liflig. Han besatt eget hus
och tomt i en utaf de större byarna på den del af
skånska slätten, som utbreder sig mellan Malmö och
Ystad. Hans lott på gamla dagar var således ej den
sämsta här i verlden, och mången gammal krigare har
haft det betydligt
sämre, när han till lön för sitt spillda blod fått
några lumpna riksdaler att föda och kläda sig med,
då han ej längre orkat arbeta.

Men hvad Glad egde, det hade han med flitigt och
ärligt arbete förtjent sedan han tagit afsked
ur krigstjensten, ty i sin ungdom hade han varit
fattig som en kyrkråtta, såsom han plägade uttrycka
sig. Gubbens yrke var i en viss mån inkomstgifvande
och det bestod uti att bereda och sämska fårskinn,
hvilka såsom skinnbyxor och pelsar utgöra böndernas
mest omtyckta klädespersedlar under den kalla
årstiden. Gubben Glad åtnjöt stort anseende för sin
skicklighet i detta yrke inom hela häradet och hade
alltid fullt upp med
arbete. När han så fått en större massa skinn färdigberedda, 
brukade han infinna sig i egen person med sin laddning af 
skinn hos sina kunder, de välaktade och i allmänhet 
förmögna åboarna. Detta skedde vanligtvis vid jultiden. Der 
uppstod alltid en glad stämning i huset, när gubben Glad 
visade sig, ty han hade så många historier att förtälja. 
För oss gossar var han rent af förtrollande, när han väl 
förplägad och med tobakspipan i munnen satte sig på 
hedersplatsen vid öfversta bordsändan och uppmuntrad af husbondens 
vanliga frågor: »Hur gammal är du nu för tiden, Glad?» 
och: »Det är nu länge sedan du var i kriget, kan du komma 
ihåg något derifrån?» med flere frågor lockades till att 
uppslå sin språklåda. Barnen trängde sig nu så nära som 
möjligt omkring gubben, och glädjen nådde sin höjd, när 
han uppvek sin rockärm och visade ett hål på öfverarmen 
efter en kula, som var så stort, att en liten parfvel deri 
kunde lägga sin lilla knutna hand. Gubben Glads berättelser 
voro för resten, såsom jag nu finner, hvarken långa eller 
många, men hans sätt att berätta var sådant, att de föreföllo 
hans unga åhörare mycket både rörande och roliga.

Se här i korthet gubben Glads historia.

Glad hade först såsom landtvärnsman bivistat finska kriget 
1808, men kom aldrig längre än ut på flottan, der den 
förfärligaste nöd herrskade. Derifrån kom han på sjukhus i 
Carlskrona, men slapp undan med lifvet, oaktadt äfven der 
elände och oordning hotade att förderfva dem som kriget skonat. 
Med dessa lidanden i friskt minne är det ej att undra öfver, 
att Glad alltid hade ett horn i sidan till Gustaf IV Adolf, 
upphofsmannen till allt detta elände. Han plägade också ej 
hedra honom med någon annan benämning än »galne kungen».



Julkärfven.
(Efter en tafla af Siegvald Dahl.)
Oaktadt dessa soldatlifvets vedervärdigheter hade
Glad fattat tycke för detsamma och tog värfning såsom
soldat i Södra Skånska infanteriregementet. Snart
inträffade den minnesvärda kampanjen emot Napoleon
(1813), och under detta fälttåg bivistade Glad slagen
vid Lybeck och Leipzig. Om detta sista fältslag hade
Glad åtskilliga historier att förtälja. Sjelf fick han
vid detta tillfälle pröfva krigslyckans vexlingar och
fick här en kula i venstra armen till ett minnesmärke
för hela lifvet. Dermed hade det tillgått på följande
vis. Han var utkommenderad bland tiraljörerna och
hade smugit sig fram till ett träd; betäckt af detta,
affyrade han flere skott på fransmännen och deras
bundsförvandter polackarna, af hvilka flere fingo i
bita i gräset för hans välriktade kulor. Men vid
en manöver vid laddningen råkade han att blotta
sin venstra sida, då han genast fick en kula genom
venstra armen. Han måste nu anträda reträtten och
blef för sitt välförhållande anmäld till erhållande af
medalj. Detta passerade den andra dagen af slaget. Men
dagen derpå måste han, oaktadt sitt sår, deltaga i
stormningen af Leipzig.

Denna stad och dess murar beskref han såsom ofantligt
stora, och vi barn lyssnade med så mycket större
intresse
till hans skildring deraf, som äfven vi hade en
viss sakkännedom om stället, genom en den tiden
mycket populär visa om slaget vid Leipzig. I denna
visa förekom följande strof om Leipzigs murar: »Och
murarna i Leipzig voro höga som hus,» hvari Glad
fullkomligt instämde. Längre fram i visan talades
om svenska artilleriets förhärjande verkan på nämde
murar i följande ordalag: »De murarna föllo dock
neder som grus,» och Glad berättade om Cardell, att
han redan med sina kanoner var kommen ända upp till
torget, då han åter måste draga sig tillbaka, emedan
fransmännen varit så listiga att de fört sina sårade,
som eljest skulle hafva varit till ingen nytta,
upp i husens öfra våningar, hvarifrån de med största
förbittring sköto och kastade stenar och tegel ned
på svenskarna. Men andra gången gick Cardell fram,
och det i blod ända upp till hjulnafvarna.

Om en kamrat, vid samma regemente som han, hvars namn
var Klen, berättade Glad, att, oaktadt denne fått
tre kulor i skrofvet, han dock framgick hela dagen
med verkligt hjeltemod. Dagen derpå, när kronprinsen
mönstrade regementet, blef detta Klens välförhållande
anmäldt för högst-densamme, som härvid fällde följande nådiga
ord: »Är det sannt att du uppfört dig så?» Klen
jakade. »Nåväl,» återtog prinsen, »då skall du ej
mera heta Klen, utan Prins liksom jag,» hvarpå Carl
Johan fäste tapperhetsmedaljen på den sålunda omdöpte
soldatens bröst och omtalade hans välförhållande
för kejsarne af Ryssland och Österrike, från hvilka
potentater Prins äfven fick emottaga medaljer.

Om en annan krigskamrat vid ett kavalleriregemente
berättade Glad en historia, som visade, huru en simpel
krigare ofta är mycket tapprare och förståndigare än
befälet. Vid ett tillfälle, då kavalleriet skulle göra
ett angrepp på franskt infanteri, hände det sig att
öfversten, som anförde truppen, fick begge tyglarna
afskjutna, och hästen, som kände sig fri, rusade i
full fart bort med öfversten till en annan del af
slagfältet. Detta förorsakade en sådan konfusion hos
befälet, att hvarken löjtnanten eller underlöjtnanten
kommo sig för med att intaga öfverstens plats och
kommendera framåt. Truppen råkade i stor fara att
snart blifva utsatt för två eldar och skulle hafva
blifvit tagen till fånga, om ej en sergeant ridit
fram och under sina krigskamraters jubel kommenderat
attack. Anfallet lyckades fullkomligt under denne
frivillige anförare,
som belönades på fläcken med underlöjtnants namn,
heder och värdighet.

Efter slaget vid Leipzig drogo svenskarna sig,
såsom bekant, först till Belgien och sedan mot
Danmark. Under detta fälttåg hade Glad upplefvat en
löjlig händelse. En tysk hade vid något tillfälle
stulit några persedlar från en svensk soldat, för
hvilken förseelse tysken blef dömd till att slita
tjugo par spö. Vid slutet af exekutionen, när svedan
var som värst, började tysken att skrika: »Ach, mein
Gott, mein Gott!» Profossen, som ej förstod tyska,
uppfattade detta utrop på sitt vis; han sade således:
»Din förhärdade kanalje, tycker du att det är godt,
så skall jag bestå dig ännu några slag gratis», och
han beredde sig verkligen till att gifva syndaren
ännu några par spö, då en underofficer händelsevis
kom att höra tyskens jemmer och frälste honom från
vidare straff.

Mot Norge hade Glad också varit i fält, men här
var hvarken någon fara att bestå eller någon ära
att vinna, emedan allt gick på tok för norrmännen
den gången.

*


Napolitansk vattensäljare.


Napolitansk bondkvinna.


Napolitansk fruktsäljare.
De äro nu döde, nästan alla dessa krigsmän från
1813-14 års krig. Alla dessa män hade det gemensamma
draget, att de mycket beundrade Carl Johan. Glads
stoltaste minne var alltid, att Carl Johan, uttröttad
en dag af ridande och rekognoscerande,
druckit en klunk ur hans bränvinskantin och klappat
honom på axeln till tack. Och refrängen i hans
berättelser var alltid denna: »Man må säga om Carl
Johan hvad man vill, det var dock en förb--dt dugtig
karl, det säger jag och Glad med.»


En sommardag i Napoli.

Skiss af X.

(Forts. ock slut fr. föreg. häfte, sid. 341.)

Vi ha i det föregående nämt lazzaronerna. Denna
mycket besjungna, pittoreska folktyp existerar ej
mer i egentlig mening. Civilisationen har under de
senare årtiondena gjort sina inkräktningar äfven
på detta område och bland Napolis lägre befolkning
infört, jemte de italienska friheterna, kläder och
opinioner från norden. Lazzaronen eger en bostad
och ett yrke; han gifter sig, han har barn, han
är familjefar. Filosofen i trasor, hvilken fordom
vägrade er sina tjenster -- om ni också hade erbjudit
honom tio kronor för att göra tio steg -- under hans
siestas heliga timmar, -- tillbakavisande er med en
ståtlig rörelse med armen, hvilken ville säga: »jag är
icke mera hungrig, vänd er till annat håll!» -- denne
ostuderade Diogenes är nu tjenstvillig, beställsam,
fjeskig; han räknar sina drickespenningar. Han är
någonting, fiskare eller båtförare, stadsbud eller
packhuskarl. Han mottager icke mer benämningen
lazzaron, som han erhållit af spanjorerna till
åminnelse af spetälskan, hvarmed den stackarn
fordom var bekajad. Lazzaron är nu ett skymford,
som man kastar åt bondlurkar och illa uppfostradt
folk. Schåaren, stadsbudet gör anspråk på sin gamla
titel vastaso (från grekiskan, bastazo), som vill säga
bärare. Och han är icke endast arbetare, utan han är
äfven hederlig karl. Ni kan anförtro åt vastason hela
er förmögenhet, han skall icke förskingra ett öre
deraf. Han smugglar ibland -- detta är hans största
synd; men han betraktar icke detta såsom en stöld,
emedan regeringen, hvilken han vid detta tillfälle
bedrar, icke är någon person. Regeringen är
för honom en abstraktion, hvilken icke lider af det
onda, som man tillfogar densamma.

Vastason är den pålitligaste och starkaste plebej i
Napoli. Också åtnjuter han en viss respekt i sitt
qvarter. Han utöfvar der en fysisk och moralisk
myndighet -- han är kustens och hamnens Don Quixote och
Sancho Panza. Qvinnorna af folket säga med stolthet:
»Min man är schåare!» eller: »Min man är packhuskarl!»

Detta är den högsta höjd, till hvilken den
civiliserade lazzaronen hunnit. För öfrigt har han
endast urartat, han omfattar underordnade yrken. Han
gör sig till kökspojke, stalldräng, tjenstfolkets tjenare; 
han aflönas af kockarna, kuskarna
och kammartjenarne i de bättre husen. Någongång
stiga dessa trälsamma varelser i graderna och bli
handtverksarbetare, men då återstår dem ingenting af
deras medfödda nakenhet: de bära byxor, som räcka
dem ända till fötterna, de begagna skor, de ikläda
sig en jacka eller en rock, taga på sig en mössa
eller en filthatt; de likna illa klädda europeer. De
arbeta då lika mycket och mer än handtverksarbetarne
på något annat ställe på jorden, i ty att de hålla
på ifrån klockan sex på morgonen och till midnatt,
med endast två timmars afbrott klockan mellan ett
och tre eftermiddagen för deras enda måltid och deras
siesta sommartiden.

Detta är napolitanarens farniente då han blir
ärelysten och har en familj att underhålla. Dessa
flitiga arbetare bli med hvarje dag talrikare i
Napoli, men de förlora så småningom den nationella
prägeln. De lära sig att läsa, de gå icke mer i messan
och utdela icke mer några knifstyng. De tvifla på
underverket att utgjuta blodstårar, som tillskrifves
den helige Januarius, och de stjäla icke mer er
näsduk. De verkställa icke mer några plundringar
under upploppen, och de ropa: »Lefve Victor Emanuel!»

Visserligen återstå bland de vanslägtade lazzaronerna
några, som temligen likna de gamla, men hvilkas
poetiska bekymmerslöshet de emellertid förlorat. Det
är barfotingarna utan härd och hem, utan bestämdt
näringsfång, som lefva för dagen och på en slump. Det
fins bland dem sådana, som byta om yrke tio gånger
om dagen, som sälja allt
hvad de finna och framräcka handen då de icke mer ha
någonting att sälja, och som i grupper eller band
komma, man vet icke hvarifrån, till hvarje ställe,
der det finnes några öre att taga och någon främling
att plundra. Ni landstiger till exempel i hamnen: en
molnsky af lazzaroner öfverfaller er och bemäktigar
sig era saker. Den ene tar er koffert, den andre er
nattsäck, en tredje er paletå, en fjerde er paraply,
hvarpå de börja springa framför er; följ dem, tag
fatt på dem, om ni kan, det blir er sak. De släpa er
till någon värdshusvärd och låta betala sig af både
honom och er. Men detta händer öfverallt, till och
med utom Italien.


Napolitanska tiggare.
En af Napolis största egenheter är dessa fruktansvärda
regnskurar, som falla öfver staden vår och höst,
mera sällan om sommaren, men någongång till och med om
vintern. Man skulle kunna säga att himlen upplöser sig
i vatten och instörtar öfver den genomblötta jorden:
det är en ordentlig syndaflod. Husens öfre terrasser
bilda improviserade fontäner, hvilka utgjuta sig på
gatorna genom rännstenarna, kastande ofantliga och
våldsamma duscher öfver de förbigående. Öfverallt ser
ni vattenfall nedbrusa med ett raseri och ett buller,
som äro fruktansvärda. Alla gator äro sannskyldiga
strömmar af gyttjigt vatten, hvilka från alla de
högre liggande smågatorna falla i stadens stora ådror,
hvarifrån de störta sig i andra gator, som utlöpa i
hafvet; på torgen bilda sig sjöar med riktiga vågor,
som sättas i rörelse af vinden, och i dessa ögonblick
af plötslig öfversvämning blir Napoli med ens ett
Venedig, en amfibisk stad, med en handfull öar kastade
om hvarandra i pölarna eller regnvattensströmmarna.

Några af dessa plötsligt bildade floder äro så
ymniga och så starka, att de med lätthet bortföra
fotgängaren. Det fins sådana, som bortfört åkdon. Den
som öfvergjuter Largo delle Pigne är i synnerhet
fatal. Largo delle Pigne är en bred gata, utdikad i
midten, och som leder från museet till Marsfältet. På
vissa afstånd finner ni jernbroar kastade tvärsöfver
denna gata, ty på regndagarna skulle en elefant icke
äfventyra vandringen genom lavan (detta är det namn,
som man gifvit dessa improviserade floder).

Nåväl, då hällregnet gått öfver och den minskade
floden icke mer genom sin våldsamhet och smutsighet
afskräcker fotvandrarne, som gerna skulle vilja
passera gatorna, och då dessa goda menniskor,
småningom lemnande inkörsportarna, som tjenat dem till
skydd, häpna stanna framför denna flytande gyttja,
-- då uppdyka plötsligt från de tusen smågator, som
utlöpa från fältet Sankt Elmo eller som uppgå från
hamnen, hundratals barfota lazzaroner, skrikande af
alla krafter: Oh! chi passa? Oh! chi passa? (Hvem
vill passera?)
Ingenting är sällsammare än att se dem taga i sina
armar eller på sina axlar tjocka patroner, som
behålla sin paraply uppspänd och som uppgifva höga
rop af fruktan att falla i pussarna. Detta är ännu
ett hos oss okändt yrke, men som utan tvifvel vid
vissa årstider skulle vara rätt vinstgifvande för
sina idkare i den svenska hufvudstaden.

Men jemte dessa sträfsamma vastasos af olika grader
hyser Napoli ännu en befolkning utan ära och lag,
som i daggryningen flocktals utgår från gamla stadens
snuskiga gårdar och gränder för att sjunga på gatorna,
begära allmosor, sälja tidningar och stjäla näsdukar
ur folks fickor. Dock företer äfven eländet härstädes
alltid någon pittoresk sida. Betrakta till exempel
denna grupp af tiggare, som lägrat sig nedanför
portalen till ett af Toledogatans palatser. En
målare kunde ha tagit densamma till modell för en
»Caritas». Det är en moder, omringad af sina fem barn,
som i alla möjliga ställningar krypa på och omkring
henne. På samma sätt kan du i eftermiddagens skugga
mot solbaddet och i qvällens svala timmar se Napolis
lätta och lättklädda lägre manliga befolkning njutande
sin siesta i ostördt lugn i kolonnaderna och under
kyrkornas portiker.


La siesta.

Men ute på de öppna platserna, utanför kafeerna
hvimla landtfolk och stadsbor om hvarandra: qvinnor
från Nocera och barcaroler från Sorrento omvexla med
fina herrar från Paris och London; på småteatrarna
jublar publiken åt Pulcinellas tokerier, under det
barnen skratta åt de lustiga marionetterna ute på torget; 
här har en föreläsare samlat
en lyssnande krets omkring sig, under det han med
stora gester deklamerar ur Tassos »Gerusalemme
liberata"» -- derborta äro qvinnorna sysselsatta
med att ordna hvarandras hår, eller med att kamma
barnen ... Men mellan alla dessa grupper ströfvar
fruktsäljaren omkring, och vattensäljaren med sina
kärl på nacken och sina små glas upplyfta i handen
höjer genom aftonens dunkel, medan Vesuven lyser
öfver golfen, sitt oupphörliga rop: Acqua fresca,
acqua fresca!


Julkärfven. Föreliggande poem är sammmanskrifvet närmast
till förklaring af den på sid. 360 meddelade
afbildningen af den norske målaren Siegvald Dahls
tafla "Juuleneeg", hvilken på ett angenämt tilltalande
sätt framställer den på landsbygden i Norge liksom
i Dalarne rådande seden att till julen uppsätta
en sädeskärfve på en stång på taken af de fyllda
visthusen, på det äfven fåglarna under himmelen må
erhålla sin andel af julfägnaden.

Nu julen kommit, tid så kär 
För alla, rik som arm;
Och glad den uti norden är, 
Ty nordbons själ är varm.

Den fattige, som lidit nöd 
Nu klagar ej sin lott;
Han mättas af dens öfverflöd 
Som större gåfvor fått.

Den stackars sjuke till och med, 
Som qvalens kalk har tömt, 
Och den af ålder böjes ned 
Nu lifvets bördor glömt.


I minsta stuga barnen små 
Kring julegranens stam 
Sin glada ringdans tråda få 
Med sång och muntert glam.

Och sjelfva sparfven denna qväll 
Får icke lida nöd,
En kärfve satt vid hvarje tjäll, 
Erbjuder honom bröd.

Hvem vet, om ej hans glada röst 
Till högre rymder går? 
Om glädjen från ett lugnadt bröst 
Ej någonting förmår?

B--r.


Röfvar Liljas håla.

I närheten af Fridhem och Högklint, söder om Visby.

Om man från det i nästföregående häfte aftecknade och
beskrifna Högklint ställer kosan mot söder, kommer
man efter vidpass en fjerdedels timmes vandring till
det vilda pittoreska strandparti, som kallas Röfvar
Liljas håla. Åtminstone på Gotland torde knappast
finnas något ställe, der hafvets förstörande makt
öfver klippstranden visar sig i kraftigare drag, än
vid den håla, eller rättare de hålor, som erhållit
nyssnämda röfvar-romantiska benämning.

Vägen dit, en obetydligt trampad gångstig, framgår
ett stycke från randen af det branta berget, sänker
sig snart ned till höger, och förer vandraren
in i en vild skogstrakt mellan förunderliga
klippformationer. Än ser man öfra spetsen af en
liksom murad hvalfbåge; än reser sig i midten af en
oregelbunden, af branta klippor bildad halfcirkel
en fristående »rauk» (stenpelare), som till sin
öfversta del är knottrig och skroflig, och till
den mellersta sammansatt af finskifvig kalksten;
dess nedersta del är ett mycket smalt fotstycke,
bestående af små stenar, symmetriskt ordnade i räta
linier och fina lager. Flerestädes öfverraskas man
af andra egendomligt svarfvade och urhålkade klippor,
hvilkas fördjupningar äro så stora, att de af den med
lokalen obekante vandraren lätt kunna anses vara den
röfvarkula, han söker.


”Rauk” i närheten af Högklint.
(Teckning af C. S. Hallbeck.)

Snart glesnar den vilda skogen. De stackars
dvärgtallarna, som på kanten af berget stå krökta
inåt landet och nedhukade, till tecken af deras
underlägsenhet och vanmakt i kampen med hafvets
stormar, blifva alltmer sällsynta. Vi äro framme
vid målet.

Under våra fötter se vi tvenne djupa, vid sidan af
hvarandra gapande klyftor, och framför dessa, på den
smala strandremsan, en hög och smal, vidpass 90 alnar
lång klippa, liknande en förvittrad fästningsmur,
på hvars öfversta del ljung och några tallbuskar
lyckats rota sig fast. Längre åt söder
har man ett intressant strandperspektiv med än lodräta
klippväggar, än med landborgen jemnlöpande, vågformigt
höjda och sänkta vallar af söndersmulade mergelhaltiga
kalkklippor, hvilka vallars afrundade konturer antyda,
huru vågorna fordom svallat deröfver. Det mäktiga
lager af mergelskiffer, som här och på nästan hela
kusten mellan Visby och Klintehamnstrakten till
stor del ligger i dagen och som till cementberedning
pröfvats vara så särdeles användbart, skall en gång,
när gotlänningarna ändtligen hunnit sätta i verket
länge hysta planer, blifva för ön en ny och särdeles
rik inkomstkälla. --

Nedgången till hålorna är synnerligen besvärlig och 
ingalunda lämplig för tygkängor och lackerade skor. 
Väninnorna af det pittoreska Gotland böra derför vara hr C. S. 
Hallbeck stor tack skyldiga, att han genom sina förträffliga 
teckningar besparat dem alla äfventyren af ett besök på stället.

I många bugter utför den farliga branten slingrar sig en 
liten, stig ned till stranden, och från en punkt på denna stig
är nedanstående teckning tagen, som framställer hålan eller 
klyftorna sedda uppifrån: genom klyftan till venster synes 
på afstånd profilen af Högklint med upptill en stark 
inskärning, som betecknar den förut beskrifna »Getsvältans» 
plats i den branta bergväggen.


Röfvar Liljas håla.
(Teckning af C. S. Hallbeck.)

Den ofvannämda, ytterst stående »fästningsmuren»
består, liksom Högklint och den öfriga bergssträckan,
nederst af mergel, som ligger i ett par tums tjocka
lager, omvexlande med fina linier af hård kalk,
hvilken senare bergart ensam utgör den öfra delen, och
hvilken allra öfverst bildar bestämda, räta linier,
som likna fint listverk på en åldrig byggnad. I
»muren» finnas flere lodräta remnor, som bebåda,
att den, förr eller senare, kommer att få ett
förändradt utseende, liksom den nu ser annorlunda
ut, än för trettio år sedan. Då var denna klippmur
så formad, att den snart sagdt liknade trenne
sammanbyggda torn med låga, spetshufvade tak. 

Framför sjelfva »fästningsmuren» i strandsqvalpet ligga
liksom utposter en blodröd och en svart granitsten,
tvenne i en långt aflägsen forntid med isen eller
rullstensfloden hitkomne fastlänningar. Man ser på
stranden öfverallt tunna klapperstenar, af vågorna
afrundade och finslipade och så fina och hvita,
att man nästan frestas att på dem uppteckna sina
vandringsminnen. Stundom ligga några afbrutna åror,
ett garnmärke, ett stycke af en skeppsreling eller
en segelstång uppkastade på stranden -- ensliga vittnen kanhända om
olyckshändelser derute på hafvet. -- När man vandrat
fram förbi »fästningsmuren», kommer man till den
punkt, hvarifrån vignett-teckningen är tagen: man
ser här den norra tvärsidan af meranämda »mur» och
till venster den ena klyftan.

Har man väl klättrat upp i öppningen af denna klyfta,
så tvekar man sannerligen en god stund, innan
man fortsätter vandringen inåt: så hotande hänga
här klipporna, hotande att hvarje ögonblick ramla,
såsom de klippstycken ramlat, hvilka huller om buller
ligga sönderbrutna och sammanvräkta i djupet. Samma
vilda karakter har den andra, inre klyftan, som
på båda sidor om en väldig mellanliggande klippa,
hvilken också
bär alla spår af jemmerlig förstöring, står i
förbindelse med den yttre. Öfverallt synas små
kryphål och gömslen, öfverallt en tacksam lokal för
att leka kurragömma med förföljande fiender. Med roten
uppryckta tallstammar, afslitna, förtorkade qvistar
ligga här och hvar. Växtligheten är mycket arm: man
upptäcker några blåklockor, ett par smultronstånd,
litet tunnt gräs, några enbuskar och dvärgartade
oxlar och tallar, samt uppe på klippspetsarna liksom
små mjuka dynor af grönaste ljung.

Såsom ofvan antydt är: den förstörelse, hvaraf
här öfverallt synas så många spår, är ännu icke
afslutad. Hvarje ögonblick tyckas nya ras kunna
inträffa i dessa ruiner af ett
fordom sammanhängande berg. Och befinner sig någon
ett sådant ögonblick härinne, så får han mer än en
grafsten öfver sitt lik, och hans blockbetäckta grift
blir så oåtkomlig, att han ej för sitt stoft behöfver
det vanliga bönformuläret om ostörd hvila i grafven.

Och undersöker man närmare de block och flisor,
som redan hafva nedrasat, så skall man finna, att
enhvar af dem är sjelf en graf för fordom lefvande
väsenden, koraller, musslor och snäckor, hvilka,
länge länge sedan förstenade, ligga sammanbäddade
och ofta prydligt bibehållna i kalkmassan.

Röfvaren, hvars namn fäst sig vid detta ställe,
kunde i sanning icke hafva utvalt åt sig ett säkrare
tillhåll än dessa undangömda och vilda skrefvor,
der allt bär vittne om väldiga natur-revolutioner,
hvilka sönderslitit dessa bergmassor, urhålkat dessa
grottor, svarfvrat dessa pelarlika klippstycken.
Och å ena sidan, på höjden, den ödsliga skogen, och
å andra sidan, i djupet, det ännu ödsligare hafvet.

Minnet af Röfvar Lilja sjelf är mycket
fördunkladt. Allt hvad man kan få spörja om honom, är:
att han varit en mäkta djerf och fruktad sälle. På
sina vinter-expeditioner plägade han, berättas det,
binda sina skor bakfram för att förvilla dem, som
spanade efter honom. Men slutligen tyckte han, att
han gjort ondt nog, och lät godvilligt fånga sig. Om
tiden, då han lefde, har man ingen visshet: det heter
kort och godt, att det var för många Herrans år sedan.

Uti ett berg i »Allehage», såsom man kallar en
stor, på vackra utsigter rik skogsmark ofvanför
nyss beskrifna ställe, finnes en håla, som enligt
sägnen äfven skall hafva varit ett af Röfvar Liljas
gömställen.

C. J. Bergman.


Amerika ur emigrationssynpunkt.

Det är måhända en af de vigtigaste handlingar man
företager sig under hela sitt lif, då man lemnar det
land, der man är född och vid hvilket man är fäst
med för hjertat dyrbara minnen. Det är det gamla
lifvet med alla dess vare sig sorger eller fröjder
som sakta sjunker ned bakom en, under det att framför
resa sig de leende bilder, som hoppet och fantasien
skapa, men hvilka bilder, ack, tyvärr alltför ofta,
stundom sjunka ned och försvinna, i samma ögonblick
man tror sig vara dem så nära, att de kunna tagas
och fasthållas medelst den utsträckta handen. Dylika
missräkningar inträffa dagligen, kanske rättare
uttryckt stundeligen, och då emigrantagenternas
verksamhet inom vårt land ännu pågår, ehuru, som
det vill synas, med minskad framgång, torde några
belysningar öfver de amerikanska förhållandena, och
specielt sådana som stå i samband med emigrationen,
kunna vara till nytta och ledning.

Den som beger sig till Amerika med den föreställningen
att man der med litet arbete kan tillvälla sig stora
resultater, den misstager sig i sanning betydligt,
ty deremot är det ganska säkert, att det icke finnes
något land i verlden, som fordrar så mycken energi,
så mycken uthållighet och fast vilja samt träget
arbete, som Amerika, om man der skall kunna taga
sig fram och vinna en oberoende ställning. Man måste
här bryta med alla gamla vanor och föreställningar,
och hvilken samhällsklass man än tillhört i det
land man lemnat, skall man finna alla förhållanden
så fullkomligt motsatta, att redan uti att sätta
sig in uti dessa, och detta är en ibland de första
och nödvändigaste sakerna en emigrant har att göra,
ligger en icke obetydande svårighet.

Den svenska emigrationen till Amerika har tillförene
nästan uteslutande omfattat en enda klass, nemligen
den jordbrukande, men allt efter som den oberättigade
fördom mot Amerika, som i vårt land hyses och näres
af kortsynta tidningar och individer, hunnit ge med
sig, hafva äfven andra personer än de uteslutande
kroppsarbetande gått öfver till hinsidan Atlanten, för
att söka ett tacksammare fält för sina arbetskrafter,
än det gamla fosterlandet kunde erbjuda. Det har
lyckats för en del, men misslyckats för andra, och
svaret så i ena som andra fallet å frågan »hvarför»,
framgår bäst af den korta skildring jag här nedan
vill lemna öfver de fördelar och olägenheter som möta,
vare sig nu att emigranten tillhör den ena eller den
andra samhällsklassen.

Den greflige eller friherrlige emigranten, som af
ett eller annat skäl funnit med sin fördel förenligt
att utbyta fosterlandets luft mot den nordamerikanska
kontinentens, har, såvidt jag under tvenne års resor
i Amerika erfarit, sällan erhållit någon varaktig
fördel. Hans uppfostran och åskådning lägga derför
stora, för att icke säga oöfverstigliga hinder
i vägen. Af något flanerande lif vet man intet i
Amerika, der är arbetet den grundton, som bestämmande
går genom hela samhällslifvet, och så förherrskande
är denna princip, att äfven rika amerikanare förakta
sysslolösheten och fortfara med ett
träget arbete, intill dess döden ändar deras lif. Att
en blaserad svirrare, som begifvit sig till Amerika
med spillrorna af sin förstörda förmögenhet, eller
ock medelst tillhjelp af högadliga slägtingar, som
äro generade af hans härvaro och derför sammanskjuta
respenningar åt honom, oftast derstädes på ett allt
annat än hedrande sätt representerar vår nationalitet,
är i de flesta fall en bedröflig sanning, och om än
undantag skulle finnas, äro äfven de i de flesta fall
af en högst problematisk natur.

Till denna klass af emigranter, som, hvad bättre är,
icke uppvisar någon hög siffra, kunna äfven räknas
en del misslyckade löjtnanter, grosshandlare med
kontor på fickan, kontorister med nobla fasoner
m. fl., som göra anspråk att stå litet högre upp på
samhällets trappa än andra. Endast undantagsvis har
jag sett någon af dessa i Amerika hafva förvärfvat
sig en ställning af någon mera framstående
ekonomisk betydenhet. De stanna i bästa fallet
bakom en disk, med en lön, som nu genom en stark
konkurrens neddrifvits till endast det nödvändiga
för lefnadskostnaden, och endast ytterst sällan ser
man dem i stånd att uppträda såsom sjelfständiga
affärsmän. Lyckas det emellertid någon gång, så
bortkasta de vanligen sin nationalitet, upphöra att
tala modersmålet och isolera sig fullkomligt från de
öfriga landsmännen. Om man tror att det är derför
att de glömt sitt gamla fosterland, så misstager
man sig. Det är ingalunda derför, utan orsaken är
att söka i deras önskan att slippa tiggarbesök och
påträngningar af ankommande svenskar, tillhörande de
ofvannämdas klass. Dermed vill jag ingalunda hafva
antydt, att det på något sätt skulle vara Amerikas
fel att icke emigranter af nämde klasser i allmänhet
slå sig ut, ty landet ligger öppet för hvarje slag af
företagsamhet, och der denna åtföljes af ihärdighet,
sparsamhet och en viss finess i spekulationen, som är
amerikanarne så egen, så är framgången alltid gifven; 
men tyvärr äro dessa egenskaper skäligen främmande
för de så kallade bättre personer, som resa öfver
till den nya verlden.

Amerika nu är icke detsamma som det var för tio år
sedan, och ändå större var naturligtvis skilnaden
för tjugo år sedan, eller ännu längre tillbaka i
tiden. Någon öfverstockning i folkmängden å vissa
platser egde då ännu icke rum, och i följd deraf var
det också för den idoge handtverkaren ett förlofvadt
land. Arbete saknades aldrig, och man erhöll då derför
en betalning, som gaf tillfälle till stora besparingar
för dem som ville spara. Att icke så alltid var
fallet, kan icke gerna tillskrifvas landet. Hvad
som är visst, det är att den arbetsamme, sparsamme
handtverkaren då alltid kunde på en ganska kort tid
sätta sig i ett ekonomiskt oberoende, som gjorde det
för honom möjligt att återvända till sitt fosterland
såsom en relatift taget förmögen man.

Med afseende å handtverkare har emellertid den städse
sig ökande invandringen af denna klass reducerat
arbetsförtjensterna högst betydligt, ja på många
ställen i Förenta
Staterna till och med skapat någon svårighet att
under vissa tider af året erhålla arbete, äfven
till underpris. Detta är i synnerhet fallet i
staterna vid Atlantiska hafvet, men framförallt
i de stora städerna, der den kringstrykande,
arbetslösa befolkningen på de senare åren ökats i en
fruktansvärd grad. Ganska visst är också, att hade
icke den enskilda välgörenheten trädt emellan, så
skulle hungersnöd, med allt det elände som följer i
dess spår, spridt fasa och bitterhet omkring sig. För
en handtverkare att vända sig till Amerika innebär
numera icke samma garantier som förr. Han behöfver
visserligen icke svälta ihjäl, om han kan sitt yrke,
men förmögenheternas tid ligger redan ett godt
stycke bakom honom. Och detta är absolut fallet, om
han vänder sig till de Atlantiska staterna och icke
har någon annan skicklighet att stödja sig på än den
rent mekaniska såsom yrkesman. Visserligen erbjuda
ännu »vestern» och kuststräckan vid Stilla hafvet
betydligt större förmåner, än de redan befolkade östra
staterna, men man får äfven här icke lemna ur sigte,
att emigrationsfloden inom Amerika redan börjar
att gå från östern till vestern, dels äfven att i
Stilla hafsstaterna man visserligen betalar bättre,
men på samma gång äfven ställer större anspråk,
så hvad yrkesskicklighet som förmåga att reda sig
med språket beträffar. 

Den klass af invandrare,
som icke gerna kan blifva stadd på bar backe, är
jordbruksarbetaren. För honom öppnar sig fortfarande,
under en mycket lång tid, en ofantlig mängd tillfällen
till arbete, vare sig såsom arbetare åt andra eller
för egen räkning. Detta härflyter helt enkelt derutaf,
att en för våra begrepp nästan otänkbar mängd fruktbar
jord ännu ligger oupptagen. Denna skall befolkas,
och för att få driftigt, nyktert och stadgadt folk
dit, erbjudas de mest fördelaktiga vilkor. Men
om äfven dessa vilkor äro till den grad liberala,
att man till och med kan anse sig erhålla jorden
för så godt som intet, så bör man å andra sidan icke
förglömma, att ernåendet af denna fördel är, till en
början åtminstone, förknippadt med umbäranden och
försakelser af många slag, och bland dessa räknar
jag icke såsom den minsta den, att blifva kastad in
i nya och helt och hållet främmande förhållanden, om
hvilka man förut icke haft den ringaste aning. Det
kan visserligen vara sannt, att mitt torp hemma i
Sverige kan
vara ringa och obetydligt, samt måhända äfven i de
flesta fall ger mig endast en knapp och med hårdt
arbete vunnen näring, men jag känner till detsamma
måhända ända från min barndom, de fröjder jag njutit,
de sorger jag lidit, har det varit vittne till. Det
måste således ligga mitt hjerta nära; och långt ute
på prairien i Amerikas vester, der jag kanske får
i början gräfva ned mig i en jordkula, liksom äfven
då jag der kommit i en bättre ekonomisk ställning,
skall tvifvelsutan mången gång min tanke sörjande
flyga tillbaka till min hembygd, från hvilken mitt
hjertas bästa känslor aldrig kunna frigöra sig.

Detta är en erfarenhet, som jag gjort under mina
färder genom den Nordamerikanska kontinenten, och
om jag äfven sanningsenligt måste bekänna att den
stora republiken, med dess ofantliga resurser och
det väldiga utvecklingsarbete som der försiggår,
möjligen i många fall bättre än vårt land är egnadt
för djerfva företag och spekulationer, så fordras
dock, för att dessa må kunna bära påräknad frukt, en
skarpsynthet, förslagenhet och, man kan gerna säga
det, stundom äfven hänsynslöshet, för hvilka vi i
allmänhet äro främmande.

En annan stor fördel framför vårt land har äfven den
stora republiken, och det är den, att arbetet der
är aktadt, under hvilken form det än förekommer,
och att en olycka i affärer icke på ringaste sätt
lägger hinder i vägen för mig att börja på nytt,
vare sig ur lagens eller fördomens synpunkt; men dessa
missförhållanden, som förut varit skarpt framträdande
hos oss, börja nu, hvad bättre är, allt mer och mer
att förlora i kraft. Närmare förbindelser med större
och mera utvecklade länder ha medverkat dertill, och
med denna sanning för ögat, skulle jag vilja tillråda
hvar och en, som icke specielt känner sig manad att
pröfva sina krafter i främmande land, men som känner
sig ega förmåga att hemta sin näring på fosterjorden,
att icke lemna det lilla men säkra, för det möjligen
större men ovissare, ty hvart vi än komma i verlden,
och huru mycket af det verldsliga goda som vi kunna
få tillhopa, ett kunna vi dock sällan fullständigt
knyta tillsammans, -- den hjertats länk, som band
oss vid fädernejorden, och som vi med våldsam hand
söndersleto, då vi drogo hän till främmande land.

Hugo Nisbeth.


Gastein.

Gastein är namnet på en strömdal, som går genom
det österrikiska hertigdömet Salzburg. Dalen, som
börjar vid den nära tiotusen fot höga Ankogeln och i
sitt lopp å ömse sidor omslutes af från denna spets
utlöpande alpgrenar, är utomordentligt rik på vilda
naturskönheter och storartade utsigter. Öfverallt
äro bergen betäckta med gröna mattor och skogar, ur
hvilka här och der nakna klippmassor och skimrande
gletscher framträda. Midt i dalen flyter Gasteiner
Ache, hvilken bildar flere vattenfall och slutligen
tränger sig tillsammans för att vid hyttverket Lend
med ännu ett språng kasta sig i Salzach.

På högra stranden af denna alpflod och på ryggen
af Graukogeln, en ofantlig gneisklippa, ligger
byn Wildbad Gastein, en af Tysklands mest berömda
badorter. Husen, som mestadels äro af trä, äro
uppförda terrasslikt öfver hvarandra på östra
sidan af den här knappt 600 fot breda dalen. I
nyare tid har man dock uppfört några vackra stenhus
på dalens vestra sida, bland andra den så kallade
erkehertig Johanns villa, med en botanisk trädgård
för alpväxter. De båda sidorna af dalen skiljas från
hvarandra af floden, som genom trånga klyftor i två
präktiga vattenfall dånande och hvitfradgig störtar
sig i djupet. Klimatet är på grund af läget mellan
bergen kyligt och sträft; till och med sommartiden,
då solskenet
knappast åtta timmar om dagen faller ned i dalen,
äro morgnar och aftnar kännbart kalla, och ännu
vid middagstiden, under den mest tryckande hetta,
är luften fuktig. Till följe af dalens trånga och
branta beskaffenhet äro bostäderna icke talrika
och badinrättningarna ännu i många hänseenden
bristfälliga. Såsom kursal och promenadplats vid
dåligt väder tjenar den så kallade Wandelbahn,
ett glasgalleri bredvid den förnämsta bron,
med den skönaste utsigt ned i dalen. För öfrigt
saknas alla vanliga anstalter till badgästernas
förströelse. Slottet, som byggdes af den
siste erkebiskopen af Salzburg och skänktes till
kurgästerna, men först af den österrikiska regeringen
öppnades för dem, innehåller några och tjugo rum,
det med serpentin inlagda så kallade furstebadet och
fem andra bad. Kurgästerna vid badanstalten, hvilka
uppgå till 3,000 om året, äro mest äldre personer
och tillhöra företrädesvis de högre stånden.

Gastein har i nyare tider besökts af flere politiska
storheter, och Europas ögon ha mer än en gång varit
fästa på den lilla badorten bland de salzburgska
bergen. Här afslöts den 14 Augusti 1865 fördraget
mellan Österrike och Preussen rörande den provisoriska
förvaltningen af Schleswig-Holstein, hvilket sedermera
den 20 undertecknades af kejsar Frans Joseph och
konung Wilhelm.

Gastein.

Carlslund.

Nerike är en af Sveriges minsta provinser, Örebro den 
största staden i Nerike, och helt nära Örebro ligger 
Carlslund, ansedd som en af de vackraste egendomar 
i Nerike. Se der tre geografiska vinkar af vigt, som bragt 
oss den hithörande illustrationen vida närmare.

Vi befinna oss på Örebro-slätten. I nordvest höja 
Kilsbergen sina blånande toppar; nedanför utbreder sig landet 
likt en karta. Det är ett tätt befolkadt land, med bördiga 
åkerfält och grönskande kullar. Längst i öster håller 
Hjelmaren upp sin ännu ostympade vattenspegel.


Carlslund i Nerike.
(Teckning af C. S. Hallbeck.)

Genom detta landskap rinner Svartån -- ett namn, 
temligen allmänt för våra vattendrag. Icke fullt en fjerdedels 
mil innan hon på sitt lopp hunnit Örebro, som hon delar 
i sina två hälfter: norra och södra staden, smyger hon sig 
kring de lummiga parker, som omgifva Carlslund. En 
båtfärd mellan detta ställe och Örebro lönar väl sin möda. 
Stränderna äro trädbeprydda och omgifna af vackra hagar; stilla 
och jemn flyter strömfåran, vid hvarje krökning öppnande 
nya utsigter, om ock af samma skaplynne. För örebroarne 
äro dylika båtfärder under de vackra sommarqvällarna ett 
mycket älskadt nöje, vanligen i förening med musik. Till 
sent på natten hör man derför den ensliga flöjten, eller 
numera, sedan skarpskytterörelsen -- bland annat godt den 
uträttat -- äfven allmännare infört messingsinstrumenter, 
tonerna af den medhafda qvartetten.

Utsigten från Carlslund är vida berömd. På den ena 
sidan blickar man ut öfver Örebro och Hjelmaren, på den andra 
bort mot Kilsbergen. Äfven sjelfva byggnaderna äro 
vackra och herrelika, ehuruväl de minnen, som fästa sig vid 
stället, äro fåtaliga samt af jemförelsevis yngre datum. Sin 
egentliga ryktbarhet har det erhållit såsom bostad för den 
namnkunnige grefve Carl Henrik Anckarsvärd, hvilken för öfrigt 
har stora förtjenster om dess förskönande. Omkring år 1816 
köpte han egendomen af kaptens-enkan Gynther, hvilkens man 
i lifstiden uppfört hufvudbyggnaden af sten. Anckarsvärd åter 
uppförde de öfriga byggnaderna, samt inredde karaktershuset.

De, som minnas Carl Johans tider, känna mera än väl 
den skuggrädsla, som då gjorde sig gällande i allt som rörde 
politik. Utgången från samhällets öfversta lag, hade denna 
uppfattning sänkt sig ända till de nedersta. Gud vete, om ej 
alla ofrivilligt sänkte rösten till en hviskning, då talet föll på 
Carlslund och den fruktade oppositionsmannen. Att Carl Johan 
med oro hade sina ögon fästade på detta ställe, är faktiskt. Man 
talar till och med om det spioneri, för hvilket han lät Anckarsvärd 
blifva ett föremål. En viss fru skall i detta afseende hafva 
tjenstgjort en hel sommar på Carlslund, men hvilka riksfarliga 
saker hon om hösten hade att berätta hjeltekonungen, det 
förblef för alltid en hemlighet mellan honom och -- henne.

Bland C. H. Anckarsvärds verk på Carlslund förtjenar 
särskildt att antecknas den strax i början af 1820-talet 
färdigblifna gasledningen, en bland de första om icke den 
första i landet. Ledningen finnes ännu qvar, ehuru gaslysning 
icke egt rum sedan 1836.

På 1840-talet öfvergick Carlslund genom köp till den 
dåvarande egarens broder, öfversten grefve August Anckarsvärd, 
som åter på slutet af 1850-talet sålde det till statsrådet 
J. Wærn, generalmajor Leuhusen och bruksegaren 
Geijerstam. Sedan statsrådet Wærn sedermera öfvertagit den 
sistnämdes tredjedel, såldes slutligen förliden höst af 
statsrådet Wærns arfvingar och general Leuhusen hela egendomen, 
med tillhörande inventarier, för 417,000 kronor till grosshandlaren 
Dieden i Malmö. Vi tillägga den statistiska upplysningen 
att Carlslund jemte underlydande i Ånsta och Längbro 
socknar utgör tillsammans 7 1/6 mantal samt är 
taxeringsvärderadt till 384,700 kronor.

Sedan 1871 hafva hufvudbyggningen, trädgården och parken 
varit uthyrda åt fröknarna Hilma och Emilie Zander, hvilka 
hit förlagt sin berömda uppfostringsanstalt för unga 
fruntimmer. Eleverna, alla helpensionärer, utgöra för närvarande 
ett antal af 56, från 9 till 20 års ålder. Lärarinnorna äro 
12, hvarjemte finnes särskild lärare i religion. Goda anstalter 
äro vidtagna för att de unga, blifvande husmödrarna måtte i 
framtiden inträda i det egna hemmet med en frisk och härdad 
kropp samt icke vara fullkomligt okunniga i hvad man af en 
god husmoder har rätt att vänta. Af nuvarande egaren äro 
emellertid fröknarna Zander uppsagda till afflyttning nästa år, 
och Carlslund förestår således en alldeles ny framtid.

 E. W. L.
Utanför Sandhamns-skären.

(En tafla ur Svenska flottans minnen.)

Tecknad af H. af Trolle.

"En strid är lifvet, rikt på bittra stunder;
I stridden äfven I och gingen under. 
Men frälsad syns ännu på vågen vagga 
Idén, hvarför I stridden -- Sveriges flagga!"

I löpgrafven utanför Fredrikshalds fästning hade den
tolfte Carls hjelte-epos blifvit afslutadt, och den
tredje i ordningen af de store Carlarna samlats till
sina fäder. Hjelten från Narva, från Pruth, från
Clissow och Holofzin, »Jernhufvudet» från Bender,
den odödlige försvararen af Stralsund, han, som i sin
person förenade sitt folks fel och detta folks stora
dygder, fanns ej mera till. I Riddarholmskyrkans
grafchor hvilade den fromma Ulrikas son, begråten af
en hel nation, ty för denna nation var den hänsofne
drotten idealet af en svensk man, idealet af en
konung och hjelte, och man såg bort från hans fel,
för att endast minnas honom i hans stora egenskapers
strålande ljus; och detta så mycket klarare, som
Svea-tronen intagits af en drottning (Ulrika Eleonora,
Carls syster), hvilken var allt annat utom älskad af
svenska folket. I Arvid Horns och hans partis händer
hvilade den egentliga regeringsmakten, frihetstidens
molnhöljda sol hade uppgått på nordens himmel,
partistriderna skulle snart taga sin början, och
det ryktbara klöfverbladet Horn, Tessin d. y. och
Gyllenborg i täflande kamp strida med hvarandra
om herraväldet.

Drottningens hela äflan var egentligen riktad
på att få konungakronan öfverflyttad från hennes
eget på hennes gemåls, Fredriks af Hessen-Cassel
hufvud, för hvilken hon hyste en nästan svärmisk
tillgifvenhet. För att vinna detta mål var henne ingen
uppoffring för stor, nej, icke ens fäderneslandets
lycka, lugn och välfärd. Förnämligast af denna orsak
var det, som man dåraktigt envisades att fortsätta det
olyckliga kriget mot Ryssland, på det att nationen,
genom de lidanden detsamma drog öfver undersåterna,
desto lättare måtte inse behofvet af en konung, och
från en »svag» qvinna öfverflytta kronans tyngd på
en mans hufvud. Det var, lindrigast sagdt, ett det
nedrigaste spel om en krona och en spira, det var ett
dåd emot ett det högsintaste folk, och öfver hvilket
dåd historien långt för detta alkunnat sin stränga,
omutliga dom.

Året 1719, detta för Sverige så olyckliga år,
hade börjats med ett det sorgligaste skådespel vår
historia har att framvisa. Rehnsköld, utnämd till
öfverbefälhafvare för den svenska armé, hvilken stod
i Norge, och som förut höljt sitt namn med ära,
verkställde icke allenast en brådstörtad reträtt
från det af Carl belägrade Fredrikshald, en reträtt,
hvilken antog hela karakteren af en flykt; men
icke nog härmed, skammen skulle än ytterligare ökas
derigenom, att Rehnsköld vid detta tillfälle äfven lät
spränga i luften de i Strömstad, befintliga tvenne
skottpråmar och sju galerer, antagligen desamma,
som den namnkunnige Svedenborg öfver land låtit
transportera från Strömstad till Iddefjorden och
hvilka der kämpat med så mycken heder emot fiendens
fartyg under belägringen af Fredrikshald.

Af skäl, som vi förut angifvit, envisades de svenska
maktegande att fasthålla vid den okloka politiken
gentemot Ryssland, och hade för den skull förkastat
de efter omständigheterna billiga fredsvilkor, som
den ihärdige Görtz så lyckligt förberedt. Kriget
fortsattes således, och czar Peter, som ändtligen
lyckats förskaffa sig en mäktig flotta, hvilken redan
djerft uppträdt i Östersjön, började redan uppgöra
planer till en landstigning i sjelfva Sverige. Yårt
land har väl aldrig varit sitt fall så nära.

Maj månad led mot sitt slut. Ljumma vindar drogo hän
öfver hafvet. Ängar och dalar prunkade i sin vårfriska
skrud, och sjelfva klippans nakna barm betäcktes af
skiftande mossor. Luften fläktade så varm och blid,
rönnen blommade i parken.
den guldstänkta fjäriln gungade på rosens blad,
och den glada göken hördes från lindens krona. Snart
skulle sommaren på fullt allvar göra sitt inträde i
norden och dag efter dag sätta nya smycken på jordens
högtidsskrud. Huru målande säger ej skalden:

"Det spelar en vind i hvart löf, i hvar blomma,
Naturen så vällustigt andas i dag.
Från skyarna ljungande strålarna komma,
Och döpa sin guldgula lock i de fromma
Och leende vågornas blåa behag.
Det sjunger i lunden, från molnet och vågen,
Och öfver den böljande, blixtrande rågen
En sky flyger fram utaf vällukter full
Han rymden besår med ett glittrande gull."

En sådan skön, leende dag var den 24 Maj år 1719. Ur
östervågor höjde dagens stora stjerna sitt strålande
klot och öfvergöt himmel, land och haf med detta
tjusande purpurskimmer, som i så hänförande
färgvexlingar smeker ögat. För hvarje steg, som
Phoebus Apollo körde sitt gyllne spann uppför
himlens branter, ju praktfullare blefvo de olika
ljuseffekterna, ju mera intagande solstrålarnas
prismatiska brytningar mot de lekande vågornas
hvita toppar. Fiskmåsen hade redan i den första
morgongryningen lemnat sitt rede på skär och klippor,
samt sväfvade nu, lätt flygande som en svala, öfver
vattnet för att söka sin föda. Fiskarbåtar från kusten
af Gotland betäckte der och hvar hafvet. Under muntra
sånger drog man de i solens lågor glittrande näten ur
hafvet. I söder observerade man de mörka konturerna af
den sex mil från Gotland belägna Gotska Sandön, en ö,
hvars stränder utgöras af höga flygsandskullar, bortom
hvilka täta skogar höja sig. Norr om denna ö syntes
en eskader af fyra örlogsfartyg lovera och bidrog
att höja effekten af den vackra, maritima taflan.

Denna eskader var svensk, samt utgjordes af skeppet
Wachtmeister om 48, fregatten Ruskenfelt om 24,
briggen Carlskrona Vapen om 16 och barken Bernhardus
om 16 kanoner. Denna eskader stod under befäl af den
tappre kommendören Anton Wrangel, som fått order att
kryssa utanför svenska skären, för att skydda handeln
på Stockholm emot ryska krigsfartyg och kapare. Så
långt hade det nu gått, att i Östersjön, detta
»Sveriges inhaf», och utanför portarna till sjelfva
hufvudstaden, ryska krigsfartyg vågade fiendtligt
uppträda. När man besinnar, att första början till
Rysslands sedermera blifvande flottor var den lilla
båt, som czar Peter, efter återkomsten från sina
europeiska resor, med egna händer byggde, så kan man
ej annat än skänka sin beundran åt denne store man,
på hvars »varde» inom en så kort tid icke blott en
linieflotta utan äfven en roddflotta skapades, hvilka
med framgång uppträdde mot en stormakt äfven till
sjös, ty denna höga rang på hafvet innehade onekligen
Sverige vid Carl XI:s död, och detta oaktadt att Peter
endast kunde bemanna sina fartyg med -- bönder. Men må
man härvidlag ihågkomma, först och främst Peter den
stores maxim »att alla menniskor duga till allting»,
samt för det andra, att en ryss får aldrig säga
»jag kan inte». Hvad befallning han än erhåller,
väntar man af honom att han genast försöker utföra
den så godt han kan. Det enda svar som tillåtes är:
»Schloushaiou» (Jag hör och lyder).

Låt oss aflägga ett besök ombord på eskaderns
flaggskepp Wachtmeister. På halfdäcket promenera
tvenne män, af hvilka han, med den höga, imponerande
växten, de lifliga ögonen och det svarta, något
knollriga håret är eskaderns chef, Anton Johan
Wrangel. Kommendör Wrangel var en af dessa tappra
sjöbussar, hvilka man med fullt skäl kunde benämna
hafvets Caroliner. Efter många hedrande strider, bland
annat ombord på de allierade makternas örlogsflotta
såsom deltagare i landstigningen vid Cadix, och sedan
han i hamnen vid
Vigo varit med om att taga spanska silfverflottan samt
att förstöra och eröfra flere spanska örlogsfartyg,
hade han från simpel volontär vid amiralitetet tjent
sig upp till den höga grad, som han nu innehade inom
flottan. År 1713 hade han levererat en skarp träffning
uti Finska viken emot ryssarnas nyskapade flotta,
hvarunder det ryska vice-amiralskeppet råkade på grund
samt måste af sitt eget folk uppbrännas. God sjöman,
skicklig manövrist, lugn och rådig i faran, var
kommendör Wrangel dessutom lika ridderlig som tapper,

Det var en man, en riddersman
Af äkta tro och heder.
Örn honom sade man: "att han
Stod lugn i alla väder."
Med undantag af ryssen blott,
Han älskade sin nästa.
När han med denne klädde skott,
Tog Wrangel sin -- "siesta".

Men hvem är väl den något undersätsige mannen med det
ljusa håret och stora blå ögonen, som promenerar vid
kommendörens sida? Han för det högra benet något stelt
och styft. Jo, det är Wrangels sekond ombord, en man,
hvilken ej gifver sin chef efter, hvarken i mod och
fosterlandskärlek eller i sjömannaduglighet. Denne
sekond, en blott trettio år gammal man, bar namnet
Georg Herman af Trolle samt var en son af danske
örlogskaptenen Herman Trolle. Lika litet då som nu
för tiden uppfostrades vår flottas unga män som
morsgrisar; men som ingen anstalt fanns i riket,
hvarest sjöofficerare kunde utbildas i yrket, nödgades
de unga män, hvilka önskade att i en framtid ingå vid
amiralitetet, sjelfva och på egen hand förskaffa sig
dertill nödiga kunskaper och insigter. Så hade äfven
Trolle fått göra. Redan vid tio års ålder tumlade
han om på hafvet, der han sedan lefde sin mesta
tid. Under en segling till Vestindien 1698 råkade
han i så stor sjönöd, att han måste tillbringa trenne
dygn på ett vrak, sittande till stor del i vattnet. I
holländsk örlogstjenst hade han vid ett tillfälle fått
sig ett sabelhugg i hufvudet och trenne rännkulor i
högra låret. Efter flere besvärliga öden och utrikes
tjenster till sjös hade han slutligen 1714 återkommit
till fäderneslandet, der han under tiden blifvit
befordrad till kapten vid amiralitetet. Under de
följande årens sjökrig mot Danmark och Ryssland inlade
han flere nya lysande prof på tapperhet och mod. Nu
var han som sagdt sekond på Wrangels flaggskepp, och
skulle som sådan tillika med sin chef inlägga ny ära
samt hölja den blågula flaggan med ovansklig heder.

En sådan man, en karla-karl 
Var just den der sekonden. 
Han varit med i sina dar 
Och gjort kring hafven ronden. 
Han redan ifrån unga år 
Satt mod och stål i kroppen, 
Och derföre som sjöman står 
Från kölen upp till toppen.

Utan minsta aning om att en fiende var i närheten,
fortsatte den svenska eskadern sin kurs, då vid pass
sex glas på dagvakten utkiken på förtoppen varskodde
att trenne stora örlogsfartyg voro i sigte, en rapport
ej särdeles behaglig, så mycket mindre, som dessa
skepp snart observerades vara ryska linieskepp om 50
kanoner och hvilka alla tre genast började att jaga
den lilla svenska eskadern.

Från skeppet Wachtmeisters stortopp uppgick signalen
att de smärre fartygen skulle sluta tätt intill
chefen, samt att man borde strida till sista
man. Detta första blef emellertid omöjligt att
verkställa, ty inom kort hade tvenne af de fiendtliga
skeppen såsom goda seglare afskurit de smärre svenska
fartygen från deras chef, och fregatten, briggen
samt barken blefvo också snart eröfrade och gjorda
till priser.

Sedan detta lättfångna byte tagits af fienden,
började de ryska skeppen att förfölja Wrangel, som,
pressande med alla segel, styrde kurs för Sandhamn
i hopp att möjligtvis dit undkomma. Hans skepp
var en god seglare, som hade haft till byggmästare
Charles Sheldon, samme utmärkte man, hvilken byggt
skeppsdockan på Lindholmen i Carlskrona, hvilken
blifvit räknad att vara »verldens åttonde
underverk». Besättningen på Wrangels skepp voro
väl befarna och modiga karlar, och deras chefs
hjelteande lifvade dem att våga lif och blod för att
åt fäderneslandet bevara detta dyrbara fartyg.

Klar var dagen, skönt strålade solen, och med
bogvattnet brusande för stäfven ilade skeppet
for alla dragande segel öfver hafvet. Skott på
skott, lag på lag aflossas och besvaras. Ett af
de ryska skeppen förlorar genom ett lyckligt skott
förstången och sackar akter öfver. Sandhamns-skären
äro vid middagstiden i sigte, hafsguden sjelf tyckes
gynna Wrangels segling, modet växer med hoppet om
räddning, då plötsligt utkiken varskor upptäckten af
tvenne nya skepp. Det är ytterligare tvenne ryska
femtio-kanonskepp, som sticka fram ur misten under
landet samt afskära vägen för det svenska skeppet,

Och moskoviten trodde nu 
Sig svensken fått i fällan,

men Wrangel är ej den man, som förlorar modet,
fastän fem linieskepp med tillsammans 250 kanoner
vilja afskära hans reträtt. Högt vajar svenska
flaggan och med högburet hufvud står chefen på
sia kommandopall. Wrangel vill och hoppas kunna
bryta igenom. Elden från hans skepp underhålles med
yttersta liflighet; men han omringas på alla sidor,
kulorna nedslå lika hagel på skeppet, de plöja upp
dess sidor, de nedslå hans folk hoptals och sjelf
träffas han af en muskötkula, som sträcker honom
svårt blesserad till däcket.

Ett sorgens skri, ett hjerterop 
Då hörs från Wrangels lilla hop: 
"Hvem skall väl nu oss föra an?" 
Man sporde modlösa hvarann.

I detta kritiska ögonblick öfvertager den unge
sekonden befälet. Han har otaliga gånger sett
faran och döden under ögonen och han träder på ett
värdigt sätt i sin chefs fotspår. Hans kallblodiga
lugn, hans imponerande röst, hans uppmuntrande ord,
allt bidrager att ånyo uppväcka modet hos skeppets
tappra försvarare. Akterut, förut och på sidorna
ligger fienden och utspyr sin infernaliska eld. Men
under skallande hurrarop besvaras den lika lifligt
och kraftigt, och fienden vågar ej närma sig intill
denna med yttersta raseri försvarade »ekvall», för
att försöka att genom äntring afgöra striden.

Se der går ändtligen fockmasten öfver bord på
»Wachtmeister», det är en af skeppets hvita vingar
som stäckes och gör all reträtt omöjlig. Storstången
går tio minuter derefter samma väg, med stumpen
liggande inombords. Träsplint och nedskjutet tågvirke
belamrar däcket, som jemte batterierna är uppfyldt
med döda, döende och sårade. Af 260 mans besättning
äro 110, således nära hälften, fallne. Det är ej
längre ett stridbart skepp, utan ett ohyggligt
stympadt vrak, som rullar redlöst på vågorna. Sex
timmar har den tappre Trolle kämpat sedan hans
chef blef blesserad. Han kan ej längre försvara
skeppet. Mensklighet och samvete bjuda honom att
skona de tappre, som ännu äro vid lif. Han befaller
för den skull att elden skall upphöra, och öfverlemnar
skeppet i fiendens händer. Det är nu fyldt med vatten,
master, segel och tågvirke dels gångna öfverbord dels
sönderskjutna; besättningen förminskad till mera än
tre fjerdedelar, de flesta officerarne fallne eller
sårade. Sjelfva fienden intages af beundran öfver
det hjeltemodiga försvaret, ett värdigt motstycke
till Psilanders ryktbara strid med skeppet »Öland»
emot en hel engelsk eskader.

Så slutade striden utanför Sandhamns-skären den 24
Maj 1719.

Men Wrangel och hans sekond fördes båda som fångar
till Petersburg, hvarest czar Peter förgäfves använde
all möda för att förmå dem att ingå i rysk tjenst. Då
de vägrade, hotade czaren dem med Siberien, men detta
hot kufvade dem ej. De förblefvo sitt land trogna,
och underkastade sig modigt att släpas från den ena
fängelseorten till den andra. Först genom freden i
Nystad 1721 blefvo de jemte öfriga fångar utvexlade.


Norskt jagtbyte.
(Efter en oljemålning af Bengt Nordenberg.)


Sceneri från Mekongfloden.
Wrangels och hans sekonds vidare öden höra ej
hit. Den förre slutade sin bana som riksråd, amiral
och grefve. Den sistnämde blef, äfven han, amiral,
samt gaf åt svenska
flottan den son i arf, hvilken, jemte en Ehrensvärd
och Chapman, blef den man, som i en framtid skapade
Gustaf III:s stora och lilla flotta.


Jagtlifvet i Norge.

Vi ha i ett föregående häfte omtalat den passion,
hvarmed de utländska turisterna i Norge, enkannerligen
engelsmännen, öfverlemna sig åt nöjet att fiska. De
äro icke mindre roade af att jaga, och om vårt
broderlands floder och strömmar, hafsarmar och fjordar
hvimla af fisk, så erbjuda dess högländtare trakter
ett icke mindre rikt jagtbyte. Här lefva nemligen
ännu i större antal än på något annat ställe på
jorden talrika flockar af vilda renar och locka sina
fiender och förföljare, liksom björnen, järfven,
vargen och de olika räfarterna. Äfven haren förekommer
ofta och likaså vesslans olika större arter samt af
gnagare ekorren, lemeln m. fl. Men ännu talrikare
är på Norges terrasser och högslätter det flygande
viidbrådet representeradt, i synnerhet tjädrar, orrar,
snöripor, hjerpar, morkullor, vildänder, vildgäss och
snäppor. Dertill en frimodig, gästvänlig och hederlig
befolkning, som gerna går främlingarna till mötes. Den
som således vill föra ett riktigt jägarlif, hvilket
blir allt mera omöjligt i Europas odlade trakter,
han bör begifva sig till Norge. Om sommaren jagar man
derstädes fjädervildt, i synnerhet de olika skogs-
och simfågelarterna, samt vilda renar. Den tidigt
inträdande hösten, då renarna äro som fetast och då
snön förråder deras samt björnens, järfvens och de
öfriga pelsdjurens spår, ger tillfälle till jagt på dessa djur,
hvarvid inbyggarne med nöje begagna tillfället
att ansluta sig till den främmande jagtvännen såsom
ledsagare, uppdrifvare och skydd. Sålunda blir sällan
en större jagt utan resultat, och det är alls icke
ovanligt att se ett jagtsällskap efter en lycklig 
jagtdag draga hem med en fälld björn, en eller flere
feta renar samt några tjädrar och orrar, på sätt den
å nästföregående sida framställda vackra genrebilden
efter Nordenbergs oljemålning utvisar. Då smakar det
jägaren, hvilken tillbragt hela dagen ute i skogen,
att vid passerandet af en enslig landtkrog få sig en
värmande dryck, som kredensas af den vackra värdinnan,
medan en annan låter jungfruliga händer förbinda
det sår, som han sannolikt under kampen med nalle
erhållit. Alla gårdens invånare skynda till, för att
taga jägarne och det rika jagtbytet i betraktande,
och i synnerhet barnen kunna icke se sig mätta på de
präktiga djuren, hvilka fallit under de goda jägarnes
kulor och nu, packade på en släde, hemföras såsom
dagens troféer. Vid anblicken af denna friska och
glädtiga tafla gnolar eller reciterar man ovilkorligt
begynnelsestrofen af jägarkören i Friskytten:

	“Med ingen på jorden vill jägaren byta, 
	Ty helsan han dricker ur glädjens pokal.“ 


Rundstycksknifven.

(Efter Fritz Reuters plattyska “Dat Sösslingsmetz“.)

En äkta bondlurk är ett kostligt ting,
Helst då till sta’n han kommer första gången
Och koxar flat och häpen sig omkring,
En apa lik, i becksömsstöflar fången.
Så drefs en Jöns, förveten i sin håg,
En gång ur stugan, der han uppfödd blifvit,
Men som vardt honom nu för trång och låg;
Och sen uti godt mak han sig begifvit
Till staden, råkar han en gammal vän
Som genast känner Dummerjöns igen.
»Nå, kära Jöns, hur mår du, säj?»
»Åh, som du ser, jag tackar dej.» --
»Men käraste bror Jöns, hör på,
Drif ej omkring i staden så;
Du samlar pojkar kring dig då;
Ditt skägg är alltför långt, du ser precis
Ut under näsan som din egen gris.
Följ du mitt råd och låt dig först barbera,
Och sedan kan i staden du spatsera.»
»O, knäfveln ock! Nej hör du, kära Jan,
I ä’ förbaskadt fina här i sta’n;
Men om det skall så vara, så må ske.»
Och af det bar till en barberare.
Först står han der en stund och glor och gapar,
Så frågar han: »Hör på nu, herr gesäll,
Om skägget ni utaf mig skrapar,
Hur myttje kan dä kosta, lell?»
»Ja,» svarar herr gesällen något kallt,
»Det kommer helt och hållet an på knifvens halt;
Med denna, som rättnunnas blifvit dragen,
Det kostar fyra skilling.» -- »Knäfveln ock,
För dä’ jag tröskar hemma hela dagen.»
»Jaså, jaså; ja, vi ha andra ock.
Se här en som i dag har strigel fått;
Med denna kostar det en skilling blott.»
»Hm! pengarna di ä’ så fasligt rara;
I dessa tider får en lof att spara;»
Så svarar Jöns helt öfvergifven.
»Då få vi taga rundstycksknifven.»  --
»En får väl denna då probera.»
Gesällen börjar nu barbera.
Han tager genast af sin rock
Och spottar sig i handen ock, --
Ty Jösses haka den var luden
Och skinnet hårdt som skälskinnshuden,
Hvarmed reskoffertar plä’ öfverdragas.
Nu allting först i ordning lagas; --
Barberaren i Jöns tar säkert tag,
Ty dennes skägg var ej af vanligt slag.
Så rundstycksknifven börjar att regera
Och kring hans haka vådligt att grassera.
»Dä här ju käpprätt in åt skogen bär,
Hvad jag dock för en ryslig åsna är!»
Så tänkte Jöns, »just snyggt jag råkat ut!»
Och ändå var det långt ifrån ej slut.
Han börjar sammanbita sina tänder
Och in och ut på ögonen han vänder, --
Han vrålar nästan, -- tål ej smärtan längre,
Hans arma strupe blir allt trängre, trängre.
»Vet tojs! I skinnet af mej drar,
Och te’ på köpet I betalning tar!»
»Sitt bara stilla!» var gesällens svar,
»Allt har en öfvergång, sa' räfven, då han tog
Och skinnet öfver harens öron drog.
Bit tänderna ihop och blunda
Och väsnas icke så, ty annorlunda
Det kommer till att kännas nu,
Då jag med skägget under näsan tar itu.»
Långt värre än förut han nu grasserar.
Han bonden i hans breda näsa tar
Och sliter, vrider, drar och drar, -- 
Likt hästkurn, som med broms befrämjas, 
Så skulle stackars Jöns nu tämjas. -- 
Han kunde ej sig röra minsta grand, 
Och i sin stora vånda tänkte han, 
Att både pingst och påsk i lag 
Nu föllo in på samma dag. 
Han ej förmådde smärtan öfvervinna; 
Hans tårar började att rinna, 
Ty rundstycksknifven ref och slet -- 
Ej bättre liknelse jag vet -- 
Liksom en hagtornflätad harf 
Gått under näsan flere hvarf. 
För plågans utbrott ger han vika 
Och börjar gräsligen att skrika: 
»Håll upp, din hundturk! Vill du släppa mej! 
Vi råkas nog, så skall jag lära dej, 
Din usling!  Kallas dä barbera? 
Du skall ej längre nu regera 
Och skära rem till strigeln din
Med rundstycksknifven ur mitt skinn.» 
Och flux på dörren uti samma stund 
Den arme stackarn sprang med trasig mund. 
Hans underkäft var endast sår vid sår. 
Ett ögonblick han tveksam stilla står. 
Åtskilligt skulle han i staden än förrätta, 
Hvarför han gick att först besörja detta. 
Se’n utan dröjsmål han från staden drager 
Och väl beplåstrad vägen hemåt tager. 
Barberarns hus han måste dock förbi; 
Och som han närmar sig helt sakta, sakta, 
Så hör han ett förskräckligt skri. -- 
Man håller på barberarns gris att slagta. -- 
»Åh,» säger Jöns, »anfäkta å regera, 
Han håller på igen att nå’n barbera.» 
Han står nu stilla för att höra på; -- 
På en gång skriket värre blir ändå. -- 
»Så’nt väsen,» säger Jöns, -- »jo men, jo men, 
Inunder näsan ä’ han nu på den.» 

		Larifari.

*

En färd på floden Mekong.

Den teckning som meddelas å sidan 373 förskrifver sig från
en reseskildring af tvenne franska sjöofficerare,
Garnier och Delaporte, hvilka deltogo i den
expedition, som under ledning af fregattkapten
Doudart de Lagrée utrustades af franska regeringen
år 1866, för att undersöka de dittills föga kända
trakterna kring Mekongfloden och vidare framtränga
till Kina samt om möjligt till Thibet, en afsigt, som
visserligen ej kunde fullföljas, ehuru expeditionen
medförde andra för de geografiska vetenskaperna och
handeln vigtiga resultater.

Det storartade sceneri, som nämda teckning företer,
har temligen flyktigt omnämts i de båda resandenas
skildring; måhända är det ämnadt att bättre än
ord väcka de föreställningar hos åskådaren, som
berättarne velat gifva sina läsare. De nakna mörka
klipporna, de vidsträckta öde höjderna, den djupa
mörka floden med sin månbelysta yta och slutligen de
tre jättedjuren på klippan, ett slags gengångare från
det indiska sagolandets forntid, allt är egnadt att
stämma åskådaren till samma känslor, som de resande i
båten nere på floden måste ha erfarit, då de passerade
detta vatten, som före dem kanske icke befarits af
någon europé. Berättelsen innehåller blott några ord
om denna färd.

»Ofvanför Keng Japeut -- heter det -- träffar man
Keng Kaak, derefter drager sig floden tillsammans
och flyter med omärkligt strömdrag mellan två branta
klippväggar i en bädd af stort djup. Medan vi rodde
uppåt, fingo tolken och hans följeslagare gå i land
och följa oss längs stranden för att, om tillfälle
dertill gafs, skjuta något. Hänförd af sin ifver,
fördjupade han sig i skogen; som han var försedd med
följeslagare och kände stället, der vi skulle taga
nattqvarter, fortsatte vi i godt mak vår väg ända till Keng Se-hon,
som vi passerade utan något missöde, och framkommo
snart till Ban Se-hon. Det var kolsvarta natten
då tolken och hans följeslagare framkommo, båda
utmattade af ansträngningar, men med fast otroliga
berättelser om de äfventyr, som händt dem under den
korta exkursionen: elefanter, vilda oxar, tigrar,
hjortar och påfåglar, allt hade de påträffat, och om
icke ammunition felats, skulle de framkommit dignande
under bördan af byte. Vid så lockande skildringar
var det omöjligt att motstå frestelsen. Som jag
äfven verkligen ångrade att hafva lemnat bakom mig
några så ytligt studerade punkter, tog jag vid månens
uppgång plats i den lilla pirogen, som jag begagnat
på vägen uppför, och anträdde återvägen, åtföljd af
en infödd jägare och qvarlemnande tolken att sofva
ut till morgondagen, hvilket han ganska väl behöfde.

»Vi gledo sakta floden utför mellan klipporna. Natten
var praktfull, månen återspeglade sig på vattnets
jemna yta och ur de angränsande skogarna framträngde
en mängd sällsamma, främmande ljud. Från de höga
trädtopparna utstötte påfågeln sina missljudande
skri; stora hjortar betade på kullarnas sluttningar;
understundom hörde man en tigers hemska rytande,
som kom de andra af skogens invånare att isas af
fasa. Plötsligt ljöd ofvanför våra hufvuden ett
häftigt buller, beledsagadt af ett trumpetlikt ljud,
som liknade åskans dån, och helt nära oss varsnade
vi de svarta konturerna af några elefanter, som rörde
sig på klipporna.

»Försjunkna i njutningen af detta nattliga skådespel
färdades vi snabbt nedåt floden, och vid daggryningen
befann jag mig ånyo i Keng Kaak.»



Konsten att gå och stå.

Estetiska betraktelser af en obekant.

Gå och stå? 

Ja, kan väl någon förneka, att det sätt, hvarpå 
vi gå och stå, och den hållning, vi dervid iakttaga,
är betecknande för vårt väsende? Säger icke redan folkvisa 
och saga att stolthet, öfvermod och förmätenhet uppenbara 
sig genom ett särskildt sätt att uppträda och röra sig? 
Är icke den försagdes, den mildes, den saktmodiges gång 
helt egen, och förråder sig icke den modige och beslutsamme, 
i motsats till denne, genom ett fast, manligt uppträdande?

I den mån som vår varelse mer och mer sträfvar till 
ett fullkomligare tillstånd, skall detta äfven uttrycka sig i vår 
gång och hållning. Detta för att lugna dem som möjligen
torde förskräckas  öfver denna symbolik: det är betydelse i 
deras gång och hållning.  Och nu till vårt ämne.

En hvar inser att då menniskan just genom sin upprätta
ställning så väsentligt skiljer sig från djuret,
och just derigenom bevisar ädelheten i sin natur,
att hon bär hufvudet högt, så blir det vid alla
betraktelser häröfver att närmast fästa sig vid
hufvudets hållning. Med rätta förekommer oss då dens
gestalt ädlare, som bär sitt hufvud högt och fritt
och dermed tillkännagifver att han är medveten om
sitt värde.
Allt hvad som bringar hufvudet närmare jorden måste
inkräkta på gestaltens värdighet. Men detta sker såväl
genom en sänkt och framåtlutad hållning, som äfven
t. ex. genom för stora steg. Det ena eller andra
skall sålunda gifva ett större uttryck af ringhet
åt den person, som vänjt sig dervid. Af samma orsak
förlorar den i värdigt skick, som, då han står stilla,
sätter fötterna för långt ifrån hvarandra.

Af det sagda följer äfven hvarför knäfallet
och bugningen äro symboler af ödmjukhet och
underkastelse. När en
menniska helt och hållet kastar sig på marken,
kan detta icke betraktas annat än såsom ett
tecken af den nesligaste underkastelse, hvarigenom
hon fullkomligt afsäger sig sin adel och hvarje
sjelfständighetskänsla, då hon å andra sidan blott
genom en lindrig bugning visserligen antyder sin högaktning
för den gentemot stående, men genom hufvudets upprätta
ställning visar att hon förblir medveten om sitt
eget värde.

Det var ett stort framsteg hos den grekiska
bildhuggarkonsten, då Polykletes, afvikande från sitt
dittills antagna sätt att framställa sina gestalter,
lät dem visa sig mera hvilande på en fot än på
båda fötterna.

En på båda fötterna likformigt hvilande gestalt
gör icke blott ett tungt utan äfven ett pinsamt,
stelt intryck. Han tyckes såsom fastbunden, såsom
fastkedjad vid denna plats.
Men han förefaller äfven tung derför, att han lätt
kan göra intrycket af att han behöfver båda benens
krafter till att hålla sig upprätt. Genom att
öfverflytta kroppstyngden på ett ben vinner hela
gestaltens hållning i lätthet och skönhet.



Syskonkärlek.
(Efter en tafla af Thomas Lawrence.)
Syskonkärlek.

Han är så pigg, hennes lilla bror, 
0ch munter och rask och snäll; 
Han bärs på armen, lik docka stor, 
Från morgon allt intill qväll.

Han sträcker ut sina händer små
Och skrattar af hjertans grund
Och vill att syster skall passa på
Och kyssa hans rosenmund.

Men när på joller, på lek och språng 
Förtröttats det unga sinn, 
Då vaggar syster med vänlig sång 
Den lille i slummer in.

Så glamma städs med hvarann' de två, 
De lyckliga, dagen om, 
Och deras hjertan de växa så 
Tillsamman helt småningom.

Men liten blifver väl en gång stor, 
Och systers bön blir väl hörd; 
Den späda brodd, som i själen gror,
Väl mognar till vacker skörd.

Le blida stjernor från himmel blå 
Mot pilten med vänlig blick, 
Hvem vet hvad liten kan blifva då? 
Hvem känner hvad mål han fick?

Dock, huru åren i lifvets id 
De vexla och vexla se'n,
Af syskonkärlekens stilla frid 
Gå minnena städs igen.

På hjertats altar ej mera ren 
Sig tänder en känslas glöd, 
Det är en kärlek, som står allen 
Osviklig i lif och död.

E.


Ett lyckoskott.

Skiss af Axel S-g.

I.

Det var en afton mot slutet af sextonhundratalet, alltså
början af konung Carl XII:s regering.

Framför en muntert sprakande brasa satt i sitt väl
ombonade skrifrum prosten Johannes Tillæus och drog
med synbart välbehag det ena blosset efter det andra
ur sin stora silfverbeslagna pipa.

Derute i den kalla vinterqvällen hven en bitande
nordan kring knutarna och dref upp på fönsterrutorna
de präktigaste isblommor, hvilka i det klara månskenet
glänste som renaste kristall. Den djupa snön knarrade
hårdt under fötterna på de få vandrare som syntes på
den förbi prestgården ledande stora landsvägen.

Men allt detta bekymrade ej den gode prosten, som
med händerna korslagda öfver den respektabla magen,
benen makligt utsträckta med fötterna hvilande på en
tjock björnfäll och blickarna riktade mot taket med
ett uttryck af något för mycket jordiskt välbehag var
sysselsatt med att smälta en nyss intagen grundlig
aftonmåltid.

Johannes Tillæus var en reslig, axelbred man, hvars
ståtliga gestalt måhända skulle tagit sig ändå bättre
ut i krigarens drägt än i prestens svarta klädnad
och hvars kraftfulla hand snarare tycktes danad
att bära svärdet än boken. Härstammande från en
gammal prestslägt, hade han sjelf redan i trettio
års tid innehaft ett af de fetaste pastoraten
i Vestmanland. Men om man af denna långa tid
skulle sluta till att han var älskad af sina
församlingsbor, skulle man misstaga sig. Johannes
Tillæus var mera fruktad än älskad och vördad, och
till detta förhållande bidrog, mera än hans styfva och
oböjliga karakter, hans efter hvad det sades något
för långt drifna kärlek till det jordiska goda, och
detta ehuru han icke hade någon annan att spara åt
än en enda dotter, ty hans hustru hade redan flere
år före tidpunkten för vår lilla berättelse lemnat
det jordiska.

Men »verlden är af ondska full», det veta vi sedan
gammalt och måhända var Johannes Tillæus bättre än
sitt rykte.

Sådan vi nu tecknat honom, hade han emellertid
suttit en stund i det flammande eldskenet, då dörren
till rummet sakta öppnades och en ung förtjusande
flicka stack in hufvudet derigenom, och, sedan
hon förvissat sig om att den gamle icke sof, med
ljudlösa steg gick eller rättare sväfvade fram till
hans plats. Stannande bakom stolen, lade hon båda
händerna för hans ögon med utropet:

»Gissa hvem det är!»

»En trollslända som heter Elin,» svarade prosten,
drog henne fram och for med handen sakta genom hennes
blonda lockar. »Hvar har yrhättan varit nu, efter
hon käns så kall om sina kinder?»

»Jag har varit borta på en stund hos Jan Pehrssons,
pappa du,» svarade Elin och gned med de små händerna
sina af nordanvinden purpurfärgade kinder. »Gubben
är sjuk ännu och de stackars menniskorna hade inte
haft mat på hela dagen åt sina fyra barn.»

»Håhå!» suckade prosten vid tanken på huru sådant
skulle kännas. »Hm! Du skall likväl gifva med
urskilning, mitt barn. Jag vill minnas, att den der
Jan Pehrsson har varit en lat krabat i sina dagar, och
hans elände är allt till stor del sjelfförvålladt.»

»Det må vara med den saken huru det vill,» invände
Elin. »Nu är emellertid gubben sjuk, och nöden regerar
i hans hem.»

»Och när nöden var som störst, var hjelpen
närmast. Men jag tror sannerligen, du har något på
hjertat, som du har svårt att komma fram med, barn,»
fortfor prosten, då han såg Elin begrundande stirra
in i elden, sedan hon ett par gånger öppnat sin mun,
liksom om hon velat säga något, men åter tillslutit
den.

»Mins du hvad ämnet var för din predikan sista
söndagen, pappa?» frågade plötsligt flickan och en
lätt rodnad flög öfver hennes kind.

»Hm! Om jag det mins? Ja,» upprepade prosten och
mötte Elins forskande ögonkast. »Det var om qvinnan
såsom maka och moder. Men jag förstår ej ...»

»Åh jo, du skall snart förstå mig. Ser du, jag lade
den der predikan, som verkligen var mycket vacker,
så på hjertat, att jag nästan kan den utantill. Och
vet du, hvarför jag så gjorde? Jo derför, ser du,
att ... att ... jag tänker gifta mig.»

»Åhå! Du skall väl först välja dig en man.»

»Det har jag allaredan gjort. Gissar du inte hvem
det är?»

»Det är väl baron på Svärdsjö, kan jag tro. Jag har
märkt, att han vid sina jagtfärder plägat slå sina
krokar kring prestgården.»

»Nej, nej! Han är oss mycket närmare.»

»Då är det kanske ryttmästaren på Lunda. Nåja, det
är en galant karl, det också.»

»Åh nej. Närmare, du!»
»Då har bestämdt unga handelsman Riker fångat dig
med sin talande tunga och sina granna varor.»

»Ändå närmare!»

»Nej, nu begriper jag ingenting. Riker är ju vår
närmaste granne.»

»Nå, hvarför kan han inte bo inom prestgården?»
sporde Elin och såg halft illparig, halft orolig ut.

»Hvasa? Det är väl aldrig ...»

»Jo, just Anders Ek, pappa du.»

Den gode prosten lät handen med pipan sjunka ned mot
sitt knä och spärrade upp sina ögon med ett uttryck
af högsta förvåning.

»Ek, min egen adjunkt!» utbrast han. »Du skämtar,
flicka.»

»Nej, visst inte. Jag vill ha Anders Ek till man, ty ...»

»Seså, slå bort sådana der enfaldiga tankar,
barn. Sådana ideer har Ek sjelf visst aldrig haft.»

»Har han inte? Jo du, han har sjelf sagt mig ...»

»Nej, nu går det sannerligen för långt!» utropade
prosten med en ton, som kom Elin att springa upp
och förskräckt betrakta sin far, som långsamt och
majestätiskt reste sig upp i hela sin längd. »Jag
hoppas att han ej understått sig att proppa några
tokerier i din flickhjerna, och har han det gjort,
så må han akta sig. Johannes Tillæus är inte en man,
som låter rida sig på näsan af pojkar. Har jag närt
en orm i mitt eget bo, så skall han åtminstone ej
bli gammal der. En sådan lismande hycklare!»

»Nu menar du ej hvad du säger, pappa,» inföll Elin
med en liten gråtfärdig förtrytelse, som klädde henne
förträffligt. »Anders Ek är ingen hycklare och ingen
lismare heller.»

»Nånå,» återtog prosten. »Anders Ek är en bra karl,
om du så vill, men min måg blir han aldrig. Hm! Och
det der har den stackaren inte sjelf vågat säga mig,
utan sökt skydd bakom dina kjortlar.»

»Anders Ek ämnar redan i qväll sjelf begära min
hand af dig, pappa, så fort han återkommer från ett
sjukbesök i trakten.»

»Jaså. Nå, det var för innerligen hyggligt af
honom! Men han kan gerna bespara sig besväret, ty,
som jag sagt, min måg blir han aldrig.»

Johannes Tillæus upprepade de sista orden med
sådan kraft, att de tydligen hördes af det åsyftade
föremålet, som just i detsamma inträdde i rummet.

Adjunkten, som vid den föga vänliga helsning, hvaraf
han möttes, ett ögonblick förblef stående på tröskeln
med handen hvilande på dörrlåset, var en ung man af
omkring trettio års ålder. Öfver hans manligt vackra
drag och hela väsende hvilade en lugn värdighet och
en öppen frimodighet, som ovilkorligen från första
ögonblicket intog betraktaren till hans fördel.

Sedan han efter några ögonblick hemtat sig, nalkades
han med en vördnadsfull helsning pastorn, hvilken,
så snart han varseblef adjunkten, tillsade Elin att
begifva sig till sitt rum och lemna de båda herrarna
ostörda.

I förbigående sändande en varm blick till uppmuntran
åt sin älskare, skyndade Elin att åtlyda sin fars
befallning.

Så snart den unga flickan lemnat rummet, vände sig
pastorn till sin adjunkt:

»Jag känner redan edert ärende, och då jag förmodar
att ni hörde det svar, jag nyss gaf min dotter,
anser jag alla obehagliga förklaringar oss emellan
vara öfverflödiga.»

»Herr prost,» sade adjunkten, »jag hoppas att ni
ej kan afslå min vördnadsfulla bön att få afgifva
en förklaring, som måhända skall ställa mitt
handlingssätt i en annan dager, än den, hvaruti ni
nu ser det. Jag skall ej länge uppehålla eder. Redan
från första stunden, då jag satte min fot i edert hus,
intogs jag oemotståndligt af eder dotter.»

Prosten hade rest sig upp, och läggande handen
på sin adjunkts axel, yttrade han i en lugn och
afgörande ton:

»Seså, låt det nu vara slut. Jag har andra planer
för min dotter, och jag vill derför som en faderlig
vän råda er att slå ur hågen dessa fåvitska tankar,
som blott tjena till
att störa det sinneslugn, hvarmed det höfves presten
att arbeta i sitt vigtiga kall.»

Blek och med hoptryckta läppar utbrast Anders Ek:

»Är detta ert sista ord, herr prost?»

»Mitt sista.»

»Välan, då återstår mig icke annat, än att med första
lemna detta hus. Jag går att långt härifrån söka
skingra den dröm, som en gång utgjorde min lefnads
sällhet, eller fastmera,» tillade han, höjande
sitt hufvud och blickande prosten stadigt i ögonen,
»afbida den tid, då, såsom jag hoppas, en mild och
rättvis försyn skall hafva låtit eder känna sanningen
af orden: Hvad Gud hafver förenat, skola menniskor
ej åtskilja. Och nu farväl, herr pastor.»

Med en lätt bugning lemnade adjunkten rummet och
prosten, som ej kom sig för att ens besvara hans
helsning.

II.

Morgonsolens första blekgula strålar dansade redan
på furornas frostklädda toppar, då vår olycklige
älskare med bössan på axeln vandrade ut för att i
striden mot skogens vilda invånare söka skingra sina
sorgsna tankar. Medan han sålunda går att pröfva sin
jagtlycka -- adjunkten var nemligen känd som en väldig
jägare och ortens skickligaste skytt -- vilja vi göra
läsaren bekant med hans förflutna lefnad.

Född af fattiga föräldrar, hade Anders Ek under
otaliga försakelser och med uppbjudande af all
sin orubbliga energi först sent lyckats besegra de
hinder, som ställt sig i vägen för det första mål
han i sina föräldrars torftiga hem städse drömt sig
-- medborgarskapet vid Upsala akademi; men en gång
hunnen dit, hade han snart genom rastlöst arbete
och en jernflit, som aldrig tröttades, vunnit
kamraters och lärares aktning, och då han trenne
år före tidpunkten för vår lilla berättelse lemnade
akademien och tillträdde sin nuvarande befattning,
medförde han det allmänna vitsordet att vara ej blott
en af de ädlaste karakterer, utan ock den lärdaste
af de yngre akademiska medborgarne.

Men med alla de förträffliga egenskaper, hvaraf
han var i besittning, hade han dock ett fel, som
prosten Tillæus, glömmande sin egen ungdom, ej kunde
tillgifva honom, och det var att vara fattig. Ej som
skulle prosten missaktat sin adjunkt, men han hade
städse behandlat honom med den nedlåtande godhet, som
aldrig vinner hjertan och heller aldrig bemödar sig
derom, och hade ej hans tillgifvenhet för prostens
älskvärda dotter varit det band, som fäst honom
vid Johannes Tillæi hus, så hade han långt förut
lemnat detsamma för att söka sig en verkningskrets
på annat håll. Nu hade han dock fattat ett sådant
beslut, och så framt icke någon oförutsedd händelse
omintetgjorde denna hans föresats, skulle han ock
sätta den i verket, huru mycket han än sjelf dervid
komme att lida.

Sådana voro de tankar, som sysselsatte vår adjunkt,
då han med mindre raska steg än vanligt gick att
utöfva sitt favoritnöje, jagten.

Morgonen var något blidare än den förflutna qvällen
och natten, och trädens stammar började öfverdragas
med den hvita imma, som bebådar ett annalkande
töväder, medan vinden, som öfvergått från nordlig
till vestlig och småningom tilltog i styrka, skakade
ned öfver vår jägares hufvud millioner små glittrande
stjernor från trädens gungande kronor.

Insupande den friska luften i fulla drag och för
hvarje steg kännande sig lugnare till sinnes, hade
Anders Ek sålunda redan vandrat ett godt stycke väg,
utan att synas komma ihåg geväret på axeln eller
ändamålet med sin vandring, då han plötsligt förnam
ljudet af flere röster ett stycke framför sig inne
i skogen, under det att klangen af bjellror stundom
hördes från stora landsvägen, derifrån han under sin
vandring småningom aflägsnat sig.

Han befann sig nu på en smal gångstig, som ledde
ned till en liten å, på hvars tillfrusna yta han
varseblef ett sällskap af tre personer, af hvilka
tvenne voro beväpnade med bössor, liksom han sjelf,
och således påtagligen stadda i samma ärende, medan
den tredje stödde sig på ett föremål,
som liknade en högaffel, ehuru den blott hade
tvenne uddar. Denne sistnämde, som, ehuru den
yngste i sällskapet, synbarligen var den ledande
personligheten deruti, att döma af den vördnad,
hvarmed de andra lyssnade till hans ord, var en smärt
och reslig yngling, klädd i en enkel blå lifrock,
höga stöflar och en skinnmössa, som nästan helt och
hållet dolde hans kortklippta hår, hvilket tvärt emot
tidehvarfvets sed icke belastats med de då brukliga
oformliga perukerna.

Ett starkt buller, som hördes från den på andra sidan
af ån varande skogen, kom de trenne främlingarna att
afbryta sitt samtal och de två med bössor beväpnade
att skyndsamt draga sig in i ett skogssnår ej långt
från den plats, der Anders Ek förblifvit stående,
medan den tredje, som kunde sägas vara hvarken
beväpnad eller obeväpnad, stod qvar på sin plats.

Vid ljudet af ett par skott, som lossades tätt efter
hvarandra, yttrade den ene af adjunktens båda grannar
till den andre nog högt att höras af Ek:

»Åhå! Man kittlar besten, hör jag. Drefvet nalkas."

Knappt hade dessa ord uttalats förrän en väldig björn,
en af de största, som Anders Ek någonsin skådat,
lunkade fram ur skogen på motsatta sidan af ån och
långsamt närmade sig dess strand.

»Det der är på min ära två majestäter, som äro
hvarandra värdiga,» fortsatte den som nyss talat. »Ser
du kungen, huru han riktigt skälfver af stridslust.»

»Kungen,» eftersade Anders Ek för sig sjelf och
betraktade med förvåning den kunglige kämpe, som
utan annat vapen än en trägaffel ämnade bjuda skogens
mäktige monark spetsen.

Det var således Carl den tolfte, som han nu skådade
för första gången i sitt lif och det i ett läge, som
måste ingifva hvarje man med ett ridderligt sinne en
obetingad beundran.

Emellertid närmade sig skogens jätte med gnistrande
blickar sin oförfärade motståndare, och vår adjunkt
såg tydligt huru kung Carl spände klackarna i snön och
fattade hårdare tag om sitt bräckliga vapen. I nästa
sekund störtade björnen fram och den strid var börjad,
på hvars utgång ett rikes väl eller ve kunnat bero.

Det rasande djurets första anlopp mottog kungen med
en väl riktad stöt, som placerade gaffelns båda klor
på hvar sin sida om björnens hals. Skogens konung
halkade på den blanka isen, vacklade ett ögonblick och
sjönk derefter ned på sina bakfötter, hvarvid kungen,
angelägen att förhindra honom från att återvinna
sin jemnvigt, hastigt drog tillbaka sitt vapen och
förnyade stöten.

Men denna gång träffade vapnet ej sitt mål, vare sig
att björnen vred sig åt sidan eller att kungen sjelf
halkade; alltnog, gaffelns ena klo träffade lindrigt
björnens hals och gled derefter förbi densamma. Carl
sjelf, som förlorade jemnvigten, föll omkull på samma
gång som björnen, hvilken senare, i fallet vändande
sig åt sidan, med sin ena ram måttade ett slag åt
sin djerfve motståndares hufvud.

Det var ett kritiskt ögonblick, då björnens tunga ram
träffade det krönta hufvud, som snart skulle börja
sin stolta lek med kungakronor, och Anders Ek betogs
för ett ögonblick af en förfäran, som kom hans knän
att svigta, men i det nästa hade han lagt geväret
till ögat, tagit ett säkert sigte och tryckte så af
det dödande lodet, som genomträngde skogskonungens
ludna skalle och stänkte ut en del af hans hjerna
öfver Carl den tolftes blottade hufvud.

Ögonblicket efter sedan adjunkten lossat sitt skott
sprang han fram till skådeplatsen för striden, dit
äfven konungens följeslagare från alla håll skyndsamt
närmat sig, och kom lagom för att med tillhjelp af
dem välta undan björnens döda kropp, som till en del
fallit öfver konungen.

»Ers majestät är väl icke skadad?» frågade ifrigt
Arvid Horn, som varit den ene af Anders Eks båda
grannar under det nyss slutade uppträdet.

»Nej, min käre Arvid,» svarade konungen, i det han,
ännu litet yr efter slaget af björnens ram, reste
sig upp och borttorkade djurets blod från sitt
ansigte. »Men jag är
högeligen förtretad öfver att jag skulle stöta
miste. Jag hade eljest bestämdt fått ned besten i
vaken der. Men hvem var det, som lossade det präktiga
skottet så i grefvens tid?»

»Det var vår okände jagtkamrat här,» svarade Horn och
visade på Anders Ek, som med en vördnadsfull bugning
besvarade kungens vänliga nick, »och ett mästerskott
var det i sanning.»

»Jag tackar dig hjertligt, min raske vän,» sade Carl
och räckte handen åt vår öfverlycklige adjunkt. »Och
vill du nu låta mig veta namnet på min räddare?»

»Anders Ek, ers majestät, pastorsadjunkt i
församlingen.»

»Är du lika god prest som skytt, så är din församling
att lyckönska,» inföll konungen. »Hvad kunna vi göra
för dig? Säg oss hvad du önskar, och så vidt det står
i vår makt, gifva vi dig vårt kungliga ord på att
du skall hafva det.»

»En hustru, ers majestät,» svarade Anders Ek i en
så allvarsam ton, att hela den kungliga omgifningen
började skratta.

»Huru? En hustru! Nå, det måtte jag säga var ett
svar, som satte mig i förlägenhet,» sade konungen
småleende. »Är det då någon du älskar?»

»Ja, ers majestät.»

»Nå, då tyckes mig saken enkel nog, så vida hon delar
dina känslor.»

»Det gör hon.»

»Då se vi inga hinder för ett snart bröllop.»

»Ack, ers majestät, hennes fader vägrar att gifva
mig sin dotters hand. Han vill hafva en rik och
betydande man till måg, och jag är blott en stackars
fattig adjunkt.»

»Åhå! Värre björnar än den ha vi tamt. Hvad heter
den der stränge fadren?»

»Johannes Tillæus, församlingens kyrkoherde.»

»Framåt och visa oss vägen, min vän; vi vilja genast
gästa hans hus,» sade konungen, och fattande Arvid
Horns arm, gjorde han honom sakta ett par frågor,
med svaret på hvilka han syntes mycket nöjd.

Och så anträdde hela jagtsällskapet vandringen till
prestgården, sedan tjenarne skickats tillbaka till
de på landsvägen väntande slädarna, hvilka likaledes
togo vägen åt samma håll.

III.

Vid det dukade frukostbordet satt prosten Tillæus
och blickade ut i den solklara vintermorgonen, medan
han lät anrättningen sig väl smaka, och midt emot
honom satt Elin, blek och tyst, utan att röra den
framsatta maten.

Den unga flickans ögon, hvilka buro vittne om en
genomvakad natt, voro sänkta mot golfvet med det stela
uttryck, som vittnar om att sorgliga bilder draga
förbi själen. Det var väl bilden af hennes drömda
och nu förlorade framtids paradis -- ett hem vid den
älskades sida --, som gaf hennes blickar det der dystra
uttrycket, hvilket ej kunde undgå att skära prosten
ända in i själen, huru god bordets vän han än var.

När kroppen är mätt, veknar sinnet, säger ett gammalt
ordspråk, och så gick det slutligen med prosten
också. Sedan han kastat en och annan förstulen blick
på sin dotters bleka ansigte, sträckte han handen
öfver bordet, klappade Elin lätt på kinden och sade:

»Hm! Inte känner jag nu igen min lilla
trollslända. Seså, inte skall du sitta och se mulen
ut längre, du som är din gamle faders hela glädje
på jorden.»

»Och hvad vill då du göra för din dotters glädje,
fader?» frågade Elin och blickade upp med en
förebrående blick.

»Hm! Seså, låt oss nu inte vara gramse längre. Jag
hoppas du snart skall glömma de der kärleksgrillerna,
som min herr adjunkt väckt hos dig. Det der är ju
bara en barnslighet, som du vid moget eftersinnande
nog skall med nöje se öfverstånden.»

Pastorn höll upp här och fumlade något med ett papper,
som han hade i sin bröstficka. Vecklande upp ett bref,
fortfor han derefter: »Kan du gissa från hvem det
här brefvet är?
Jag   ser,  du kan inte det.    Då må du veta, att
det innebär hela din framtidslycka.»

Småleende betraktande Elins förvånade utseende,
återtog pastorn efter en stund:

»Det här brefvet är från baron på Svärdsjö. Och vet du
hvad baron skrifver? Precist hvad jag tänkt att han
en vacker dag skulle komma att skrifva. Han begär
din hand, du lyckans gunstling, och du skall således
bli friherrinna Stjernkrans.»

»Det blir jag aldrig,» svarade Elin med en fasthet
och bestämdhet, som kom hennes fader att med undran
betrakta den vanligtvis så milda och eftergifna
flickan. »Antingen blir jag Anders Eks maka eller
gifter jag mig aldrig.»

»Hvad är det der för tokerier?» utbrast prosten. »Är
det min dotter, som så talar? Du glömmer, flicka, att
ett barns första pligt är lydnad mot sina föräldrar,
att ...»

Längre kom ej prosten i sin straffpredikan, ty salen
der utanför genljöd i detta ögonblick af tunga steg
och talande röster, och innan prosten ännu hunnit
resa sig upp från sin plats för att efterse orsaken
till bullret, rycktes dörren upp och Carl den tolfte
steg in i rummet.

Prosten, som vid flere tillfällen sett den unge
konungen och således genast igenkände honom, oaktadt
hans enkla drägt, kom alldeles af sig vid detta
oväntade möte, och med en djup bugning framstammade
han endast ett otydligt: 

»Ers majestät!»

Dessa ord voro emellertid tillräckliga för att upplysa
Elin om hvem deras unge gäst var, och rodnande,
men nyfiken, betraktade hon den unge furste, om
hvars oförvägna mod och ridderliga karakter så många
sägner voro gängse i deras bygder. Men hvad hon icke
kunde begripa, det var, att hon tyckte sig se kungen
gifva Anders Ek en blick liksom af hemligt förstånd,
i detsamma han steg öfver tröskeln, och att Anders
icke såg det ringaste nedslagen ut, utan snarare
syntes glad och förtröstansfull.

»God dag, min  käre pastor, ty jag förmodar det
är församlingens kyrkoherde jag ser,» yttrade
konungen, i det han räckte sin hand åt prosten, som
med en bugning svarade: 

»Johannes Tillæus, till ers majestäts tjenst.» 

»Jag hoppas ni ej har något emot,»
återtog då konungen, »att mina jagtkamrater göra ett
angrepp på edra anrättningar. Morgonen   är  kall,
och frisk luft i förening med god motion är just icke
egnad att förqväfva aptiten.»

»Mitt hela hus står till ers majestäts tjenst,»
svarade Tillæus. »Skynda dig, mitt barn, och hemta
upp ett par flaskor vin,» tillade han derefter
hviskande till Elin, som genast lemnade rummet.

»Hör på, min kära Tillæus,» började konungen,
sedan han med god aptit förtärt ett stycke bröd och
tömt en stor bägare vatten, samt hans jagtkamrater,
Anders Ek inbegripen, skyndat att följa hans exempel,
ehuru de föredrogo att hålla sig till prostens goda
starköl. »Jag har ett ärende af stor vigt till eder,
och som tiden för mitt vistande i ert hus är kort --
jag måste nemligen innan qvällen vara i Vesterås --,
så går jag rakt på målet och friar till er dotter. Ja
ja,» fortfor han skrattande, då prosten bestört
blickade upp på honom, »det är icke för oss sjelfva,
utan för kyrkoherden i grannpastoratet.»

»Men ... det är ju ledigt,» inföll prosten ännu
mera förvånad.

»Det var så, vill ni säga, till i morgse,» återtog
konungen, »men sedan en timme tillbaka är det besatt
med en bra prest, som tillika måhända har räddat mitt
lif i dag.»

»Elin du,» ropade prosten den just inträdande unga
flickan till mötes. »Tacka vår nådige konung, som
gifter bort dig med den nye pastorn i grannsocknarna,
ett af våra bästa pastorat och till på köpet med en
man du, som räddat hans majestäts dyrbara lif.»

Den gode pastorn var helt förtjust öfver denna
vändning, som så tvärt afklippte alla den fattige
adjunktens djerfva beräkningar, och han kunde icke
neka sig den tillfredsställelsen att sända Anders Ek
en blick, som sade mera än det längsta tal.

Sedan konungen sett Anders Ek och Elin stå der
försagda och tvehågsna en stund, fattade han deras
händer och lade dem i hvarandra, medan han vände sig
till prosten med orden:

»Nu återstår blott för er, min käre Tillæus, att
gifva de båda trolofvade er välsignelse.»

Om en bomb slagit ned för Johannes Tillæi fötter,
skulle han ej kunnat blifva mera förbluffad, än vid
den oväntade slutscen, som den kunglige regissören
nyss anordnat inför hans ögon.

»Huru, ers majestät,» stammade han, »skulle det då
vara min adjunkt ...»

»Om hvilken jag talat, ja,» inföll konungen småleende.

»Nå, eftersom min konung och herre så vill, så tag
flickan i Guds namn, kära Anders. Må ni bli lyckliga,
barn!»

Prosten omfamnade dem med mera värma än han på
länge visat, och medan det förnäma jagtsällskapet
i det skummande vinet, och Carl den tolfte sjelf i
en bägare öl tömde de nyförlofvades skål, slöt den
öfverlycklige Anders Ek i sina armar den brud, för
hvilken han hade sitt lyckliga skott att tacka.


Strödda meddelanden.

Rosornas land. På södra branten af Balkan är rosens
sanna hem. Turkarna, på hvilkas språk rosen heter
"gyll", kalla denna landsträcka Gyllistan, "Rosornas
land". Dessa blifva icke, som hos oss, odlade i
krukor och trädgårdar, utan på marken och i klyftor
som potäter. Något behagligare än en sådan rosenåker
kan man knappt tänka sig, millioner af centifolier
äro utströdda öfver rosenlandets ljusgröna täcke,
och luften är i bokstaflig mening uppfylld af
vällukt. Dock ser man icke endast rosorna här och
luktar på dem, utan man -- äter dem äfven. Inlagda
rosenblad äro i Turkiet en mycket omtyckt konfektyr;
vanligen njutas de i ett glas friskt vatten hvarje
morgon före kaffet. I denna trakt af Balkan, nemligen
omkring Kasanlik, vinnes också rosenoljan, 
på hvilken man sätter ett så stort värde och
som man i sjelfva Konstantinopel knappt är i stånd att
få köpa utan tillsats. En drachma rosenolja betalas
der med 15-16 piaster. Man behöfver endast bära den
på sig i en flaska för att dofta som en rosenbuske.

Ej lätt förtjent. Kyrkoväktaren vid en viss
församling i England har i årlig lön en guiné, ungefär
tjugo kronor, hvarför han dagligen måste uppdraga
kyrkklockan. För att förtjena denna summa måste han
årligen gå 100 engelska mil (hemifrån till kyrkan),
stiga 29,000 steg uppför och uppvrida 36,000 lispunds
vigt 26,000 alnar högt.


