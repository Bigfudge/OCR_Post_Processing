

Den resa vi nu gå att skildra utgör såsom bekant en
fortsättning af den stora Svenska expeditionen till 
Spetsbergen år 1861, Öfver hvilken en utförlig berättelse
redan blifvit offentliggjord. Det kan derföre synas vågadt
att åter taga allmänhetens uppmärksamhet i anspråk
rörande ett ämne, som i det hela taget erbjuder så föga
vexling. Men då vi år 1864 hufvudsakligast uppehöllo
oss i trakter, hvilka till följd af is och ogynnsamma
vindar icke kunde uppnås 1861, och då dessutom vår
egen erfarenhet blifvit betydligt vidgad sedan
offentliggörandet af berättelsen om 1861 års expedition, dels
genom en fullständigare bearbetning af det hemförda
vetenskapliga materialet, dels genom oss benäget
meddelade norska skeppsjournaler m. m., så tro vi att
föreliggande korta reseskildring kommer att erbjuda
åtskilligt nytt af intresse. Skulle den åtminstone i någon
ringa mån bidraga att i Sverge lifva hågen för fortsatta
forskningar rörande den. oss så nära liggande högsta
nordens natur, så skulle vi anse den på arbetet nedlagda
mödan rikligen lönad.

Stockholm i November 1867.

N. Dunér.A. E. Nordenskiöld.




FÖRSTA KAPITLET.

Äldre åsigter om jordens gestalt. — Utbildningen af läran om dess
klotform. — Försök till mätning af dess omkrets. — Läran om dess
afplattning. — Vigten af en ny gradmätning i polens grannskap. — 
Förberedande arbeten åt detta håll af Chydenius och Dunér under
den svenska expeditionen till Spetsbergen år 1861. — Anledningen
till 1864 års expedition. — Axel Thordsen. — Dess utrustning,
bemanning och inredning. — Afresa från Tromsö. — Ankring vid Carlsö
och Skurö. — Öfversegling till Beeren Eiland.

Någonstädes i sina skrifter säger Herodotus: ”jag
måste skratta, när jag ser så många upprita jordens ring
utan att hafva riktigt begrepp derom; de afrita nemligen 
oceanus såsom flytande rundt omkring jorden,
hvilken de göra så rund, som komme hon ur svarfstolen”,
och för att rätta detta misstag lemnar han läsaren en
redogörelse för sin egen erfarenhet om Europas, Asiens
och Afrikas, d. v. s. verldens utseende. Äfven
Herodotus föreställde sig dock jorden som en platt, af
oceanen kringfluten skifva, och hans anmärkningar gällde
hufvudsakligen Europeernas benägenhet att öfverskatta
deras egen verldsdels storlek. Redan 100 år derefter
hade dock idéen om jordens klotformiga gestalt utbildat
sig hos de grekiska filosoferna. ”Jorden är klotformig,
och jordens klot kan icke ens vara synnerligen stort”
lärer Aristoteles ”ty om man beger sig något litet
emot norr eller söder, så flyttar sig horizonten
genast, så att de stjernor, som ligga rätt upp öfver
vår hjessa, sjunka lägre ned. De mathematici, som
beräknat jordens omkrets, skatta den till 400,000
stadier, hvaraf man kan sluta, ej allenast att jorden är
klotformig, utan äfven att dess volym är ganska ringa,
då man jemför den med rymdens.”

Man hade sålunda redan vid Alexander den stores
tid gjort försök att uppskatta jordens storlek, och
sedan dess har läran om jordens klotformiga gestalt
varit allmänt antagen, åtminstone bland naturvetenskapens 
idkare. Visserligen anställde man under
medeltidens långa natt många spekulationer om möjligheten
eller omöjligheten af antipoder, och den kristna
religionens alltför ifrige målsmän, som icke funno dessa
läror öfverensstämmande med bibeln, hotade till och
med med evig osalighet dem, som vågade antaga, att
trakter skulle finnas på jorden, hvarest träden stodo
med rötterna upp och toppen nedåt och der
menniskorna, för att ej nedfalla i rymden, måste hänga på
hufvudet. Men detta oaktadt hade Columbus den
djerfheten att segla rakt till dessa antipoder, hvilka man
tilldelat en så sväfvande existens. Den nya verlden
upptäcktes och en tid derefter kringseglades jorden för
första gången. De äldre grekiska och arabiska försöken
att mäta jordens storlek upprepades snart med stor
ifver af franska, engelska och holländska astronomer,
och jemföra vi den noggrannhet dessa ernådde med
den säkerhet, med hvilken vi känna t. ex. afståndet
emellan tvenne städer eller ytinnehållet af ett land, så
var den ganska stor. Länge tillfredsställde den dock ej
menniskans rastlösa forskningsbegär. Isynnerhet sedan
Newton och Huyghens på theoretisk väg visat, att
jordklotet, om det rör sig omkring sin axel, måste vara
något afplattadt emot polerna, uppstodo nya frågor af
yttersta vigt för läran om jordens rörelse, gestalt och
beskaffenhet, hvilka endast kunde få sin lösning genom
en fömyad mätning af jordklotets dimension er.
Enskilde vetenskapsmän sysselsatte sig i början härmed.
Och detta var äfven möjligt, så länge man kunde göra
en gradmätning, t. ex. genom att resa emellan tvenne
städer i en vagn, hvilken var försedd med en enkel
mekanik, som räknade hjulens hvarf och derigenom
angaf längden af den väg, som vagnen tillryggalagt. Men
snart antog hithörande undersökningar ett sådant
omfång, att för deras fullföljande storartade vetenskapliga
expeditioner måste afsändas till Söderns brännande
stepper och Lapplands snöfält. Verldens mest bildade
nationer hafva snart under 200 år täflat i beviljande af
anslag härtill. Detta oaktadt är frågan om jordens
gestalt ännu ingalunda fullkomligt utredd, i det att de
olika mätningarna gifva värden för jordklotets
afplattning, hvilka äro mera afvikande från hvarandra, än man
hade skäl att vänta, och ovisst är, om dessa afvikelser
härröra från verkliga oregelbundenheter i jordens
gestalt, eller om de bero på oundvikliga fel i sjelfva
mätningarna.

Ett vigtigt bidrag till lösandet af dessa svårigheter
skulle lemnas af en gradmätning anställd så nära polen
som möjligt. Sjelfva polen är dock ännu ej uppnådd,
och de förslag som blifvit uppgjorda att med tillhjelp
af skruf och issågar segla direkte dit upp, torde väl
icke komma att krönas med framgång; ännu mindre
har man utsigt att derstädes kunna anställa någon
gradmätning. Men närmare polen än något annat kändt
land ligger en ögrupp, hvilken hvarje år, till följd af
golfströmmens inverkan på klimatet, är tillgänglig och
hvilken, så vidt man af äldre kartor kunde döma,
tycktes genom de stora sund, som från norr till söder
genamskära landet, erbjuda en särdeles beqväm och
lämplig terräng för ett gradmätningsnät. Detta land
utgjorde målet för den under Otto Torells ledning
afsända svenska polar-expeditionen år 1861, och bland de
många frågor rörande polartrakternas naturförhållanden,
hvarmed denna expedition skulle sysselsätta sig, intog
äfven en förberedande undersökning rörande möjligheten
af en gradmätning på Spetsbergen ett framstående rum.
Till stor del för att underlätta dessa arbeten blef
expeditionen fördelad på tvenne fartyg, af hvilka det ena,
Aeolus, skulle besöka Spetsbergens norra del, det andra,
Magdalena, vestkusten och Storfjorden. Af expeditionens
deltagare skulle Chydenius på Aeolus och Dunér på
Magdalena företrädesvis egna sin uppmärksamhet åt den
föreslagna gradmätningen, och man hoppades, att de
förberedande undersökningarna genom en dylik fördelning
af arbetet skulle kunna afslutas på en enda sommar.

Såsom man ser af berättelsen om 1861 års resa,
hade den svenska expeditionens båda fartyg den oturen,
att straxt vid sin ankomst till Spetsbergen blifva
instängda af drifis i Sorge Bay, hvarigenom en betydlig
del af arbetstiden under den korta polarsommaren gick
förlorad. Sedan isens stängsel lossnat, lyckades det
visserligen för Chydenius att under båtfärder från Aeolus
utstaka gradmätningsnätets norra del, men deremot hade
slupen Magdalena den oturen att ytterligare hindras
af is i Wijde bay och att vid nedseglingen längs
vestkusten möta så ogynnsamma vindar, att man icke ens
kunde uppnå mynningen af Storfjorden, hvilken
dessutom, enligt fångstmännens berättelser, under större
delen af sommaren 1861 var otillgänglig till följd af
drifis.

Under 1861 års expedition blef sålunda den norra
delen af det triangelnät, som skulle sammanbinda Rossön
med Spetsbergens södra del, fullständigt undersökt, och
den erfarenhet, som under denna expedition vanns om
Spetsbergens klimatologiska förhållanden och om
möjligheten att bestiga Spetsbergens fjelltoppar, hvilka förut till
följd af de olyckshändelser, som under bergklättringar
drabbat åtskilliga holländska hvalfångare, varit ganska
illa beryktade m. m., gjorde det tillika högst sannolikt,
att inga svårare hinder skulle möta för nätets
fortsättning. Men innan någon verklig gradmätning kunde
komma i fråga, måste man dock genom direkt
rekognoscering få full visshet derom, att nätet verkligen kunde
fortsättas äfven öfver Storfjorden och derifrån vidare
söderut öfver detta ännu nästan alldeles okända
vattendrag till Sydkap.

Efter framställning af Vetenskaps-akademien och
på Kongl. Maj:ts nådiga proposition anslogo derföre
Rikets Ständer 10,000 R:dr till en ny expedition,
hvilken ställdes under Professor Nordenskiölds ledning och
företrädesvis skulle hafva till uppgift att fortsätta den
påbörjade rekognosceringen för gradmätningen.

Magister Chydenius, som med en sådan raskhet och
ifver uppfyllt sina åligganden under expeditionen år 1861,
var äfven utsedd att medfölja denna, men några veckor
innan afresan från Stockholm till Norge blef han
bortryckt af en förtidig död. I stället blef Adjunkten
Dunér ifrån Lund utsedd att jemte Nordenskiöld utföra
de afsedda rekognoseringsarbetena ”hvilkas fullbordan
skulle utgöra expeditionens hufvudsakliga ändamål, efter
hvars ernående expeditionsföretaget skulle anses såsom
fullkomligt lyckadt”. På det att den lägenhet, som här
erbjöd sig till studier af polarländernas djur och
växtlif, ej skulle gå alldeles förlorad, bereddes dock genom
Grefve B. v. Platens frikostighet tillfälle för en zoolog
att medfölja. Härtill utsågs äfvenledes en af deltagarne
i 1861 års expedition Doktor Malmgren från Finland.
Alla expeditionens medlemmar hade således förut under
en längre tid vistats vid Spetsbergens kuster och
derunder gjort sig förtroliga med de derstädes rådande
naturförhållandena och de egendomliga svårigheter, som
der möta forskaren.

Emedan Storfjorden, det egentliga fältet för den
nya expeditionens verksamhet, först under den senare
delen af sommaren plägar blifva isfri, bestämdes tiden
för afresan från Tromsö till början af Juni månad.
Äfven denna gång utgjorde nemligen Finnmarkens
gästvänliga hufvudstad expeditionens egentliga utgångspunkt.
Man träffades i slutet af Maj månad i denna den högsta
nordens första stad och började genast med slututrustningen 
af det förhyrda fartyget.

En gammal, stark, till skonare omriggad kanonbåt,
med det vackra namnet Axel Thordsen, hade derstädes 
blifvit förhyrd för expeditionens räkning. Axel
Thordsen var byggd för längesedan och hade, som man
sade oss, legat upplagd under 30 års tid, för att i
händelse af krig skjutas ut och begagnas till försvar af
Norges kuster. Men innan någon aktiv tjenstgöring
kommit i fråga, hade de nya uppfinningarne i
sjökrigsväsendet gjort den obrukbar till krigets värf och den
blef derföre jemte ett par af sina likar på en auktion i
Trondhjem såld för några hundra speciedaler till
spekulanter i Tromsö. Efter behörig omriggning och
ominredning bildade den en, för en dylik färd som vår,
ganska lämplig liten skonare, bränd för 12 1/2 norska
kommersläster. Den var således mindre än mången mälarskuta,
som hemtar ved och landtmannaprodukter till Stockholm, 
men just genom sin litenhet och sin fasta byggnad 
lämplig att smyga sig fram bland drifisen och att
om så erfordrades tåla ett ej alltför häftigt famntag af
densamma.

Det till fångst fullt utrustade, med 9 man bemannade 
fartyget blef för en tid af fyra månader förhyrdt
för expeditionens räkning mot 1,400 speciedaler.
Redaren försåg fartyget med 2:ne båtar, en sextring och en
fångstbåt. Dessutom medtogo vi en från 1861 års
expedition qvarliggande engelsk båt och en i Tromsö
inköpt skeppsgigg, så att den lilla skutan inalles förde
fyra båtar. Under sjögång kunde dessa dock icke hänga
utom relingen, utan man måste taga dem på däcket,
hvilket då blef alldeles belamradt, så att man endast
med svårighet kunde bland båtar och däcklast gå från
ena ändan af fartyget till den andra. Fartyget var
provianteradt för fem och en half månader, oberäknadt
några mattor ryskt mjöl, hvilka blifvit medtagna, på det
att vi, i händelse af ofrivillig öfvervintring, måtte
hafva tillgång till åtminstone någon vegetabilisk föda.
Hvarken utrymmet eller tillgångarne tilläto oss nemligen 
att, såsom i dessa farvatten egentligen bort ske,
proviantera fartyget för ett helt år.

Manskapets antal var ursprungligen bestämdt till
9, men för att på en gång kunna bemanna åtminstone
3:ne båtar, hade ytterligare 3 man blifvit förhyrde i
Tromsö, och besättningen utgjordes sålunda utaf
följande tolf personer:

Hellstad, Skeppare; deltog i 1861 års expedition.

Nils Isaksen, Styrman och Navigatör.

Johan Martin Hansen.

Johan Christian Abrahamson.

Joachim Lorenz, Draggare; deltog i 1861 års
expedition.

Olof Thoresen Realen.

Johan Davidson.

Olaus Caresius Sevaldsen.

Anton Tellefsen, Skanskock.

Johansson, Timmerman från Stockholm.

Johan Mattisen, Kajutkock.

Uusimaa, Harpunerare; hade deltagit i 1858 och
1861 års expeditioner.

För att få utrymme för våra instrumenter, kläder
m. m. hade en del af lastrummet närmast akterkajutan
blifvit inredt till en förkajuta, och emot fören hade äfven
en betydlig del af samma rum blifvit borttaget till kök
samt hytt för kapten och styrman. Lastrummet blef
derigenom så inknappadt, att en del af lasten måste
under uppresan föras på däck till föga gagn för
seglatsen. Huru låg skutan var kan man inse deraf, att
man i den främre, straxt bakom aktermasten belägna
kajutan endast kunde stå upprätt under skylightet,
oaktadt kajutan upptog skutans hela höjd frän kölbjelken
till däcket. Den ursprungliga kajutan var genom en
påbyggnad på akterdäcket något högre och stod genom
en endast 1½ aln hög öppning i förening med den främre
kajutan eller Orcus, såsom detta rum från första början
trots den låga och obeqväma ingången kallades, med
anledning af det derstädes rådande dunklet och den
kaotiska blandningen af diverse samlingar och
resesaker. Zoologen slog under resan ned sina bopålar i
denna del af verlden, Dunér och Nordenskiöld i den
ursprungliga, något högre belägna kajutan. Kojerna
eller sängplatserna voro invändigt beklädda med tjocka
renskinn och derföre varma och torra, men eljest ytterst
obeqväma till följd af deras ringa höjd, som ytterligare
förminskades genom en tvärs under taket gående bjelke,
hvilken betydligt försvårade hvarje försök att vända sig
i kojen eller att krypa ut och in i densamma.

Äfven denna gång blef vår skuta kostnadsfritt
bogserad från Tromsö genom den utanför liggande
vidlyftiga skärgården, utaf en norska staten tillhörig ångbåt
Nordkap, som för tillfället, medan kaptenen till följd af
de hotande krigsutsigterna var kallad till aktiv
tjenstgöring, fördes af ångbåtens förträfflige Styrman
Anderson. Nordkap lemnade oss vid Carlsö, hvarifrån vi
ärnade genom det breda Fuglö-sundet lägga ut till sjös,
men en häftig nordan nödgade oss att äfven denna
gång kasta ankar ungefär på samma ställe som år 1861
för att invänta gynnsammare vind. Under de bägge
följande dagarne blef den med häftiga snöbyar förenade
stormen och sjögången så stark, att vi fruktade det vår
lilla skuta skulle lösryckas från de tre utlagda ankarne
och kastas i land. Vi begagnade oss derföre af några
ögonblick, då stormens våldsamhet minskats, för att
flytta fartyget till motsatta sidan af sundet, hvarest det
låg mera i lä för den häftiga stormen, och der framför
allt ankargrunden var säkrare. Först den 14 hade
stormen så mycket afstannat, att vi kunde lyfta ankar
för att segla vidare. Vinden var dock ännu så motig
och strömmen så ogynnsam, att vi efter en hel dags
kryssning endast hunno till Skurö, hvarest fartyget åter
måste söka hamn, ehuru lyckligtvis endast för några
timmar. Tidigt på morgonen den 15 blåste nemligen vinden
upp vestlig, ankaret lyftades ånyo och Norges kuster
lemnades för lång tid. Kursen ställdes på Beeren
Eiland. Den i början svaga vinden friskade småningom
till, så att skutan under natten gjorde ända till 9 1/2
knops fart, men samtidigt blef äfven sjön hög.
Omkring midnatten störtade en väldig brottsjö öfver
skutan, krossade rutorna i skylightet, slog in i Orcus och
förorsakade en förfärlig oreda i alla der förvarade
matvaror och resesaker.

Den 17 på morgonen hade vi Beeren Eiland i sigte.

Axel Thordsen



ANDRA KAPITLET.

Beeren Eiland. — Landstigning. — Jagt. — Insamling af ägg. — 
Gullholmen. — Ons inre. — Ofrivillig öfvervintring. — Hamnar. — 
Deras osäkerhet. — Beeren Eilands djur och vextlif. — Geologi. — 
Förmodad rikedom på silfver. — Klimat. — En vinter vid 74½° N. Br.

Då vi under 1858 och 1861 års expeditioner på
våren och försommaren seglade förbi Beeren Eiland,
voro dess kuster alldeles spärrade af tätt packade
drifismassor, och vid nedseglingen om hösten kunde någon
landstigning för storm och tjocka icke komma i fråga.
Fyra särskilda gånger hade vi således seglat förbi denna
ö, utan att kunna ens flygtigt undersöka densamma. Nu
låg Beeren Eiland framför oss, visserligen höljd i
vinterns snötäcke, men omgifven af ett isfritt haf. Någon
drifis hade vi ej heller mött under öfverseglingen från
Norge och vi kunde deraf sluta att "vårisen" ännu
omgaf Spetsbergens sydkust, att Storfjorden ej ännu var
tillgänglig, och att derföre några dagars uppehåll vid
denna så föga kända och sällan tillgängliga ö icke på
något sätt skulle menligt inverka på hufvudmålet för
vår expedition — rekognoseringsarbetena i Storfjorden.
Vi beslöto derföre att landstiga och kursen ställdes mot
öns sydhamn. Vinden blef dock så svag och skral, att
vi först följande dagen kunde, mera drifne af strömmen
än vinden, uppnå denna ankarplats, hvilken visserligen
benämnes Sydhamnen, men dock ingalunda förtjenar
namn af hamn, enär den ligger nästan fullkomligt
öppen emot söder, och derföre icke lemnar det ringaste
skydd mot sydlig eller sydostlig vind och sjögång.
Stränderna kring ankarplatsen bildas af tvärbranta,
rostfärgade klippor, hvilkas vittrade sidor vid vår ankomst
voro nästan fullkomligt snöfria och öfverhöljda med
fåglar och fågelbon. Längre inåt var ön betäckt af ett
sammanhängande snötäcke, som sträckte sig ända till
foten af Mount Miserys väldiga fjellmassor. Dessa voro
ett stycke från toppen omkransade utaf gråa, lätta moln,
men för öfrigt var himmelen klar och molnfri. Äfven
hafvets yta var spegelklar. Endast en stark dyning,
som svallade ljudlöst fram emot strandens klippor för
att derifrån med ett döfvande brus återkastas, bar ännu
vittne om den storm, som nyss rasat. Polarregionen
helsade oss sålunda här välkomna med en af sina
friskaste och herrligaste sommardagar, utan natt och moln
och qvalm.

Det friska arktiska lynnet inställde sig också
genast. Sjösjukans vedervärdigheter glömdes vid en
grundlig måltid, trenne båtar bemannades, bössor och
instrumenter nedlades i dem och vi rodde med raska årtag
emot land. Närmast vår ankarplats voro dock
strandklipporna alldeles otillgängliga, så att man för att finna
ett lämpligt landningsställe nödgades ro ett betydligt
stycke utmed stranden bland ruinlikt söndersplittrade
klippor, mot hvilka den ute på hafvet föga märkbara
dyningen bröt sig i farliga bränningar. På otaliga
ställen voro dessa klippor af vågsvallet urholkade till
gigantiska grottor och hvalfbågar, hvilka ytterligare bidrogo
att åt det hela gifva utseendet af en ofantlig, fordom
stor och mäktig, nu till ruin förvandlad stad. Vid
mynningen utaf den största bland dessa grottor låg hafvet
nästan stilla och fritt från skum. Längre inåt förlorade
sig grottan i ett ogenomträngligt halfdunkel, i hvilket
vi snart tyckte oss urskilja jättelika hvalf och ändlösa
pelarrader, hvilka med halfdunklets trollmakt manade
oss att nalkas. Några raska årtag, en vridning på
rodret och vi voro inom mynningen. Men knappast hade
vi hunnit dit, förrän en från det inre återkastad,
skummande svallvåg slungade båten så högt upp, att våra
hufvuden nästan stöttes mot grotthvalfvets tak, och
nära nog hade båten kantrat, då vågen lika hastigt drog
sig tillbaka. Några alnar längre in skulle båten
ovilkorligen blifvit krossad, och äfven der vi voro var faran
tillräckligt öfverhängande, för att förmå oss att så
hastigt som möjligt ro ut igen. En talrik koloni af
hafhästar, hvilka kläckte på grottans yttre sidor, ådrog sig
nästa ögonblick vår uppmärksamhet, och beundran för
Beeren Eilands storartade natur gaf snart vika för en
genom anblicken af dessa tallösa fågelsvärmar väckt
jagt- eller mordlust. Närd af zoologisk ifver gaf denna
sig luft i ett temligen häftigt skjutande, hvilket i
början vände sig emot allt lefvande, som kom inom håll
för våra bössor, men snart koncentrerade sig emot en
skara praktejdrar, hvilka simmade vid inloppet till
grottan och lofvade blifva ett bättre bidrag till vårt kök
än hafhästen, hvars efter Petersens utsago högst
delikata stek vi, till följd af fågelns stinkande lukt, aldrig
vågat smaka på. Under rodden vidare mötte vi en
praktfull hvalfbåge, hvilken fotograferades af oss och
efter den talrika gråmås- eller borgmästarkoloni, som
valt dess branta klippor till kläckningsplats, erhöll 
namnet Borgmästarporten. Äfven ganska stora båtar kunna
ro igenom denna port till en liten från alla sidor af
klippor omsluten bugt, vid hvilken södra ”rysstugan”
och hvalrossfjäran äro belägna. Denna bugt, hvars
låga sandstrand bildar det enda lämpliga landstigningsställe 
i trakten, utgjorde äfven målet för vår rodd, men
innan vi drogo upp vår båt på strandens sandbräm,
lade vi till, på manskapets enträgna begäran, vid
åtskilliga kringliggande klippor för att insamla ägg.
Skörden blef riklig, men utan gagn för köket, emedan ungar
redan hade bildat sig i de såsom friska ganska läckra
måsäggen, och hafhästäggenåtervoro alltför
illaluktande, för att kunna reta vår eller ens manskapets
aptit. Men dessa olyckliga förhållanden bemärktes först
vid återkomsten till fartyget, och manskapet bedref
derföre ägginsamlingen med verklig passion. Inom några
minuter voro alla gömställen i båten, manskapets
tröjärmar och enkom för detta ändamål afdragna och nedtill
hopknutna oljbyxor fullproppade med ägg. Vi rodde nu
till stranden och satte ändtligen foten på sjelfva Beeren
Eilands mark, detta under våra förra expeditioner så
ifrigt eftersträfvade mål. Från vår landstigningsplats
företogo vi utflygter åt skilda håll: Nordenskiöld till
foten af Mount Misery, Malmgren åt öns södra del.
Dunér stannade en tid vid rysshuset för att taga solhöjder
och begaf sig sedan mot öns inre.  Sednare på dagen
lät Nordenskiöld föra sina fotografiska apparater i land,
förvandlade genom att med presenningar tillstoppa
dörr, fönster och rökhål, rysstugan till en fotografisk
atelier och tog derifrån några afbildningar af den
kringliggande kusten, efter hvilka vi här meddela ett
träsnitt af den redan förut omtalade Borgmästarporten.
Beklagligen äro vi ej i tillfälle att lemna en afbildning
af sjelfva stugan, hvilken flera gånges utgjort säte för
den nordligaste europeiska vinterkoloni. Sednast här
den under vintern 1865—66 blifvit använd som
förrådshus af norska skepparen Tobiesen och hans 
öfvervintringsparti. Vid vårt besök var den lilla stugan i
ytterst bofälligt skick, utan dörrar och fönster, samt med
isbetäckt golf och sängplats. Till storlek och
arkitektur öfverensstämde den föröfrigt med rysstugorna på
Spetsbergen.

Följande dagen gjorde vi ett försök att ro till
vestkusten af ön. Sedan vi passerat en kuststräcka, som
temligen liknar omgifningame närmast hamnen, kommo
vi till sundet mellan Beeren Eiland oah Gullholmen,
hvilken sednare ö ingalunda, såsom några påstått,
blifvit uppslukad af hafvet, utan tvärtom säkerligen ännu
i årtusenden förmår trotsa böljornas raseri. Sundet
bildas å ena sidan af Beeren Eilands inemot 400 fot
höga, tvärbranta kust och på andra sidan af
Gullholmens äfvenledes alldeles lodräta stränder. Sedan vi
rott öfver en bugt, som något längre bort skjuter in
på södra kusten af hufvudön, blefvo bergen ännu högre
och brantare, och snart hunno vi till ett fjell, bebodt
af millioner alkor. Vår ännu ej tillfredsställda jagtifver,
för tillfället ökad af begäret att förse köket med vildt,
dref oss äfven här till ett lifligt skjutande, hvars
utbyte dock ej fullt motsvarade vår förväntan, (d. v. s.
7 till 8 fåglar för hvarje skott) emedan större delen af
de dödade alkorna blefvo liggande på fjellets
otillgängliga afsatser.

På de flesta ställen af den kuststräcka, som vi rodde
förbi, stupa fjellen så tvärbrant ned, att ingen 
möjlighet förefinnes till en landstigning, men någongång
skiljas strandklipporna från hafvet af en smal strandremsa,
på hvilken man, om hafvet är lugnt eller om bränningarne 
brytas af några utanför liggande klippor, kan
draga upp båten. På dylika ställen landstego vi för
att geologisera m. m., och vi funno bland annat på
den midtemot Gullholmen liggande stranden några bon,
byggda af stormåsar vid sjelfva foten af den höga
strandklippan, under bågen af en från klippans öfra del
nedfallande vattenstråle. Den på sina ägg rufvande måsen
tycktes finna behag i stänket från klippans spets.
Småningom närmade vi oss den höga, af tvenne väldiga
portar genombrutna fjellpelare, som vid öns sydpunkt
skjuter upp ur hafvet till en höjd af omkring 500 fot.
Redan gladde vi oss åt hoppet att kunna närmare
undersöka den, då en stark dyning från sydost nödgade
oss att vända och ro tillbaka till hamnen. Här funno
vi vår skeppare mycket orolig och i begrepp att lyfta
ankar, af fruktan att den ostliga vind som begynt blåsa
skulle friska till, lösrycka fartyget från den osäkra
ankargrunden och kasta det mot land. Till vår stora
ledsnad nödgades vi derföre genast lyfta ankar. Medan
detta skedde och skutan kryssade ut ifrån de närmast
stranden belägna skären, rodde Nordenskiöld ännu en
gång i land, för att hemta sina i rysstugan qvarlemnade 
fotografiska redskap och inslå ett vattenmärke vid
den praktfulla Borgmästarporten.

Detta vattenmärke utgöres af en i klippan inslagen
jernkil, hvars midt den 19 Juni 1864 kl. 4 efterm. låg 4
fot öfver hafsytan. Då man från båthamnen vid rysstugan
ror ut genom Borgmästarporten, ligger detta vattenmärke
straxt till venster, innan man kommer in i sjelfva porten. 

BORGMÄSTAR-PORTEN PÅ BEEREN EILAND,
efter en midnatts-fotografi.


Vår afsigt var att flerstädes på Spetsbergens kuster
inslå dylika märken, för att möjligen i en framtid
derigenom få en ledning för bedömande af den, efter hvad
det tyckes, så ytterst betydliga landhöjningen i dessa
arktiska trakter. Beklagligen är dock bergarten på de flesta
ställen af Spetsbergens kuster alltför lös, för att något
varaktigt märke skulle kunna inslås.

Att så hastigt och efter en så ofullständig
undersökning lemna denna intressanta, ehuru svårtillgängliga
ö var dock alltför mycket stridande emot de
förhoppningar vi gjort oss. Sedan vi med fartyget seglat
förbi öns södra spets ett stycke uppåt vestra kusten,
läto vi derföre, oaktadt den starka sjögången och
skepparens varningar, åter sätta ut en båt ifrån skutan och
rodde med den emot land. Först efter det vi rott ett
långt stycke utmed stranden ibland de brusande
bränningarne, kunde vi finna ett ställe, hvarest öns
åtminstone etthundra fot höga platå icke stupade tvärbran†.
ned i sjelfva hafvet, och der stranden bildades af en
med höga klippor begränsad, smal sandremsa, på hvilken
man kunde draga upp båten. Bränningarne närmast
land voro dock så starka, att vi i början knappast sågo
någon möjlighet att lägga till, men efter någon tvekan
vågade vi dock försöket och det utan något annat
äfventyr, än att en af oss, som icke i rätta ögonblicket
hoppade ut ur båten, då den af vågen kastades emot
land, fick sig ett kallt fotbad. Genast då den ofantliga
vågen, som förde vår lilla farkost högt upp på stranden,
drog sig tillbaka, hoppade nemligen alla man ur båten
och släpade den, innan nästa våg kom, så långt upp,
att bränningen ej kunde draga den ned igen. Liksom
öfverallt vid Beeren Eilands kuster gåfvo äfven här de
i tusende grottor och hvalfbågar ruinlikt
söndersplittrade, af skummande bränningar omgifna klipporna en
utomordentligt storartad prägel åt naturen närmast vår
landningsplats. Intrycket förhöjdes ytterligare genom
ett åtminstone för tillfället betydligt vattenfall, som med
en fri vattenstråle störtade sig ned från den höga
strandafsatsen. Några teistar hade slagit sig ned på afsatsen
i klippan, under sjelfva vattenfallet. Då och då flögo
de ut och snuddade tydligen med afsigt vid den
våldsamma vattenstrålen, gjorde några kretsar i luften och
flögo åter på samma sätt tillbaka till sin förra af den
kristallklara, rinnande vattenduken skyddade hviloplats.
Dunér qvarblef i trakten af det ställe, der vi landat,
för att söka erhålla solhöjder; Malmgren och
Nordenskiöld gingo emot Mount Misery öfver den ännu af en
mjuk snö eller snösörja betäekta slätt, som bildar öns
inre. De bara fläckar, som här och der sköto fram från
denna snööken, visade icke tecken till någon vextlighet
och voro endast bildade af lösa, kantiga, sällan
fossilförande kalkstenbitar. Snart insågo vi, att en vandring
på denna sanka snöslätt icke kunde erbjuda något af
intresse, hvarken för geologen eller botanikern, och emedan
vinden begynnt att på ett ganska betänkligt sätt friska
till, kunde ett så långt uppehåll icke komma i fråga,
som var nödvändigt att nå och åtminstone flygtigt
undersöka Nordhamnens vigtiga kollager. Vi hastade
derföre åter till vår båt, och sedan vi lyckats skjuta ut
den genom bränningarne utan något svårare missöde,
än att några af oss för andra gången på denna dag
fingo ett kallt fotbad, rodde vi raskt till vårt utanför
kryssande fartyg.

Innan vi lemnade båtplatsen, hade vi gifvit åt kocken,
som medföljde såsom, roddare, ett gevär jemte riklig
ammunition, med ordres att skjuta någon ätbar fogel,
laga upp eld vid stranden och steka den, så att vi vid
återkomsten måtte finna aftonmåltiden färdig. I detta
hopp blefvo vi dock besvikna. Kocken hade visserligen
genom träget skjutande gjort slut på all ammunition,
men emedan fåglarne icke »dö af smällen ensamt», hade
han icke erhållit annat jagtbyte än, en enda olycklig,
alltför närgången och derför behörigen straffad gråmåse.

Större delen af Beeren Eiland bildar en nästan
jemnhög, 100 till 250 fot öfver hafvet belägen slätt, från
hvilkens södra och nordöstra del tvenne terassformiga
berg höja sig. Det största, som ligger på nordöstra
delen af ön, uppnår en höjd af 1,200 fot och har sedan
gamla tider erhållit det ganska betecknande namnet
Mount Misery. Det andra deremot är betydligt lägre
och oansenligare. Vid bergens fot vidtager en, sedan
snön bortsmält, kal och ödslig, af talrika, grunda
vattensamlingar afbruten slätt, som stupar alldeles tvärbrant
ned emot hafvet. Endast på några få ställen skiljas de
höga strandklipporna från hafvet genom en smal, låg
och jemn sandstrand, som vid de tider, då stora
hvalrosshjordar besökte denna ö, erbjöd en beqväm
hviloplats för dessa tröga djur. Ofantliga hopar af
hvalross-ben ligga äfven här kringspridda och vittna om den
grymma jagt, för hvars skuld Beeren Eiland fordom varit
oftare besökt och till och med för kortare tider
koloniserad. Tvenne stugor erinra ännu om dessa besök. Den
ena är uppbyggd af ryssar, ligger straxt vid
Borgmästarporten nära Sydhamnen och stod vid vårt besök ännu
delvis qvar, ehuru i temligen bristfälligt skick; den andra
uppfördes år 1822 vid Nordhamnen af köpmän ifrån
Hammerfest, hvilka under några år läto folk öfvervintra
härstädes för att anställa fångst, ända tills hela kolonien
dog af skörbjugg till följd af en kanske mer än vanligt
ogynnsam vinter.

Under de sednaste åren har åter en besättning
öfvervintrat på Beeren Eiland. Dess fartyg hade genom
en storm i Nordsjön blifvit alldeles redlöst och slutligen
drifvit i land emot en för dem alldeles okänd ö. En
del af lasten blef genast landsatt, och man hade äfven
hopp om att kunna berga fartyget, då det af en plötsligt
uppkommen storm lösrycktes och sönderslogs emot
strandklipporna. Besättningen lyckades dock rädda sig och
hade nu intet annat val än att söka göra sig
hemmastadda på den föga inbjudande ö, dit ödet kastat dem.

Ett så ödsligt land hade äfven de mest befarna
af sjömännen aldrig förut sett, och det hemska intrycket
af Beeren Eilands kala klippor ökades ännu ytterligare
genom ovissheten och ensamheten. Några innevånare,
af hvilka man kunde erhålla upplysning om den trakt
af jordklotet, der man befann sig, kunde nemligen icke
påträffas. Slutligen upptäckte man dock några
halfförstörda obebodda kojor, af hvilka den ena genast togs i
besittning och reparerades med mot stranden kastade
spillror af det sönderslagna fartyget. Lyckligtvis hade
sjömännen innan fartyget förstördes landsatt tillräckligt
matvaror, och på åtskilliga ställen af stranden träffade
man ymnigt drifved, så att besättningen hade utsigt att
åtminstone under några månaders tid i sin lilla koja
kunna skydda sig emot köld och hunger. Endast kött
saknade man helt och hållet, och af brist på gevär kunde
ingen jagt anställas. Till följd deraf blefvo äfven de
björnar, som under vintern gästade stället, så närgångna,
att de, då stugans dörr naturligtvis ej öppnades för
dem, genom den öppna och vida skorstenen sökte göra
en närmare bekantskap med öns nya innevånare. Dessa
förtälja nemligen, att ett stort ”qvitt fjäs” genom
skorstenens rökmoln blickade ned på dem och ingaf dem
en sådan förfäran, att de tidtals knappast vågade
aflägsna sig 100 alnar ifrån bostaden. Hela vintern
förflöt dock utan några synnerliga olyekshändelser och utan
hemsökelse af polarvinterns förfärliga pest, skörbjuggen.
Så sällan som Beeren Eiland nu besökes, hade det ganska
väl kunnat hända, att denna besättning nödgats 
tillbringa ännu en vinter på samma ställe och det, sedan
den från fartyget bergade provianten tagit slut, utan
andra förråder än dem, som egen omtanke samlat; men
till all lycka landsteg tillfälligtvis under loppet af
sommaren en norsk spetsbergsfarare vid Beeren Eiland och
bergade den skeppsbrutna besättningen.

För närvarande besökes Beeren Eiland ytterst
sällan, till stor del derföre att ön icke eger någon mot
hafsvindar skyddad hamn. De s. k. Nord- och
Sydhamnarne bilda endast grunda bugter, hvilka emot hafvet
icke äro skyddade af den minsta klippa eller skär och
dessutom hafva en lös, sandig ankargrund. Endast då
vinden blåser från land, kunna fartyg ligga säkra i
dessa »hamnar», och då man vill landstiga på ön, föredrar
man derföre vanligtvis att låta fartyget kryssa utanför,
medan en båt sändes i land. Men äfven detta är, såsom
erfarenheten visat, förenadt med ej ringa risk. Till följd
af sitt läge ungefär på det ställe af oceanen, der
golfströmmen och den norra polarströmmen mötas, är Beeren
Eiland ofta under längre tider omgifvet af tjocka, 
ogenomträngliga dimmor, hvilka i förening med de
drifisfält, som under en betydlig del af sommaren ständigt
samla sig kring öns kuster, lätteligen hindra fartyget
att på öfverenskommen tid återhemta den landsatta
besättningen. Under den första fångstexpeditionen, som
från Hammerfest afsändes till Beeren Eiland, hände det,
enligt Keilhau, att det landsatta manskapet blef
öfvergifvet af det fartyg, som fört dem öfver och som skulle
kryssa utanför, medan kamraterne gjorde fångst. Ström,
vind och plötslig tjocka hade så förvirrat den okunnige
skepparen, att han lemnade det landsatta manskapet i
sticket och seglade åter till Hammerfest. Då dessa
ändtligen öfvertygat sig om, att de voro öfvergifne, beslöto
de att i sin bräckliga båt våga återresan till Norge.
Efter åtta dagars seglats uppnådde de Nordkyn.
Samma folk gick ännu samma sommar öfver till Beeren
Eiland med samma skeppare, för att berga den på ön
qvarlemnade fångsten. Man ankrade nu i Nordhamnen,
men sedan lasten blifvit intagen, blef skutan, kort
innan den skulle afsegla, af en hastigt påkommen storm
kastad emot land och krossad. Besättningen räddade
sig och lasten, men hade numera endast tillgång till en
båt, hvilken var så liten, att en del af manskapet under
seglingen turvis måste lägga sig på båtbottnen som
barlast. Det var äfven långt lidet på sommaren, så att
man måste bereda sig på en stormig färd. Men allt
detta oaktadt föredrog man en öfverresa framför en
öfvervintring, och efter 10 dagars seglats nådde den
lilla båten norska kusten.

Den inre platån på Beeren Eiland är yttefst ödslig.
Knappast ett grässtrå spirar här fram ur det
ofruktbara stengruset, och endast någon vid 
sötvattensdammarne kläckande enslig tjufjo eller någon skrikande måse,
som förirrat sig från sitt hem vid strandklipporna,
erinra här om lif. Vid hafsstranden är deremot allt
annorlunda. Alla ktyftor i de branta, af vågsvallet i
fantastiska pelare och grottor söndersplittrade
strandklipporna tjena till hviloplats för talrika fogelskaror,
eller äro upptagna af fogelbon. Ej mindre talrika
fogelsvärmar simma på vattenytan, för att från hafvets rika
botten hemta sin föda, eller kretsa under skri och strid
omkring i luften. Här vid kusten finner man äfven
ofta uti en emot hafsvindarne skyddad, med
fogelspillning gödslad klyfta en jemförelsevis ganska yppig
vextlighet. Renar finnas ej på Beeren Eiland, men väl räfvar
och under vintertiden äfven en eller annan isbjörn, som
med drifisen blifvit öfverförd från Spetsbergen.

I geologiskt hänseende har Beeren Eiland stort
tycke med vissa delar af Spetsbergen. Öns egentliga
stomme är bildad utaf vexlande lager af kalk, kisel och
skiffer, hvilka på dess södra del blifvit mycket
omkastade och veckade, så att det icke är möjligt att här,
åtminstone efter en så flygtig undersökning, som den vi
voro i tillfälle att anställa, utreda de olika lagrens
ordningsföljd. Dessa lager visa dock en så omisskännelig
likhet med lagren vid Hecla Mount på Spetsbergens norra
kust, att, oaktadt försteningar icke förekomma på
någotdera stället, hvilka kunna med säkerhet utvisa lagrens
ålder, man icke det ringaste kan tveka att förklara dem
för samtida, om eljest någonsin petrografiska
igenkänningstecken kunna anses tillräckliga för identifierandet
af tvenne aflagringar. Såväl vid Hecla Mount som vid
Beeren Eiland möter man en högst egendomlig röd och
grön bandad skiffer, samt en grå, föga skiktad, i alla
riktningar med hvita ådror genomdragen kalk, och det
är alldeles omöjligt att pà yttre utseendet skilja, om ett 
stycke af denna så egendomliga skiffer eller kalk blifvit
insamlad från Heda Mount eller Beeren Eiland. På norra
sidan af ön äro lagren alldeles horizontela och tyckas
vara yngre. Detsamma torde äfven vara förhållandet
med lagren vid Mount Misery, hvilka vi dock ej blefvo
i tillfälle att på nära håll undersöka, men redan på
afstånd kan man se, att äfven de ligga fullkomligt
horizontelt, och från stenröset vid fjellets sidor
hem-bragte Keilhau försteningar, hvilka utvisa, att dessa lager
tillhöra samma bergkalks-formation, som finnes utbredd
öfver så vidsträckta trakter på Spetsbergen. Äfven vi
funno likadana försteningar insprängda i några lösa
block, som lågo spridda på en kulle emellan Mount
Misery och vår sednare landningsplats.

Den märkligaste formation, som förekommer på
Beeren Eiland, utgöres dock af de kollager, hvilka
flertädes på öns norra kust träda fram i dagen. Enligt
Keilhau bilda dessa, vid den s. k. Kol-bugten, 4 parallela,
på lika afstånd från hvarandra liggande flötser af intill
1 alns mäktighet; vid en, ett stycke längre bort från
Nordhamnen mynnande elf, benämnd Engelska elfven, ser
man äfven tvenne flötser träda fram i dagen.
Sannolikt tillhöra dessa stenkolslager, liksom stenkolslagren
på Spetsbergen, det tertiära tidskiftet. Äfven denna
trakt af oceanen har således under en ganska ung
geologisk tidpunkt varit upptagen af en vidsträckt
kontinent med praktfulla skogar af taxodier, ekar, plataner
m. m., och tallösa elefant-, tapir- och antilop-svärmar
hafva sannolikt en gång lekt och rasat bland yppig
grönska, på samma ställe der nu polarhafvets iskalla
böljor vältra sig fram.

För den händelse att någon person ville anställa
magnetiska iakttagelser på Beeren Eiland, vilja vi nämna,
att äfven denna ö enligt all sannolikhet är dertill lika
olämplig som de flesta delar af Spetsbergen. Det
ungefär midt på Mount Misery framträdande, i
oregelmässigt upprättstående pelare afsöndrade svarta
lager, som Keilhau beskrifver i sin reseberättelse, utgöres
nemligen, att döma af dess yttre utseende, af samma
magnetiska bergart, hyperit, som så ymnigt uppträder
öfverallt på Spetsbergen och som derstädes i hög grad
inverkar störande på alla magnetiska företeelser.

De förstå polar-expeditionerna utrustades ofta af
handelsbolag, hvilka hoppades kunna draga någon omedelbar
vinst af de upptäckter, som deras expeditioner gjorde, och
för att egga dessa bolag till nya uppoffringar utmålades
ofta ett ringa malmfynd med särdeles öfverdrifna färger.
Frobishers andra storartade expedition till Labrador,
för att derifrån hembringa några fartygslaster af en för
guldmalm ansedd, i verkligheten alldeles ofyndig gul
glimmerskiffer, är ett ganska egendomligt bevis härpå.
Äfven Beeren Eiland har i detta hänseende haft att
erbjuda något lockande för polarfararne. Några från
”Björnön” hembragta profver af blyglans och gul
zinkblende förskaffade nemligen denna ö ryktet att vara rik
på ädla metaller, och då den holme, hvarest dessa 
blyglansprofver ansågos hafva blifvit funna, icke kunde
återfinnas, var man snar att antaga, det hela den
silfverhaltiga klippan blifvit af vågsvallet bortsköljd. Beeren
Eilands kuster äro visserligen öfverallt sönderskurna af
vågsvallet och omgifvas derföre på alla kanter af höga,
fristående, från den egentliga ön lösskurna pelare, ofta
af flere hundra fots höjd, bland hvilka särskildt förtjena
att omnämnas den ingalunda såsom Keilhau förmodar i
hafvet sjunkna Gullholmen och den af en grotta
genomborrade, 200 fot höga Stappen på öns södra del,
Engelska stören på norra sidan af ön och den sylformiga
Taggen på midten af vestkusten. Flere af dessa pelare
torde efter några årtusendens förlopp vara 
söndergrusade, andra nya torde under denna tid hafva blifvit
lösskurna från hufvudön, men man behöfver dock icke med
någon synnerlig uppmärksamhet följa detta
förstöringsfenomen för att inse, det någon betydligare förändring
icke kan hafva egt rum sedan den tid, då denna ensliga
ö först upptäcktes. Sjelfva berättelsen om Beeren
Eilands mineralrikedom, som, då malmgången icke kunde
återfinnas, gifvit upphof till historien om den hastighet,
hvarmed ön skulle förstöras af vågsvallet, tyckes bero
på en förvexling mellan Björnön i Hvita Hafvet och
Beeren Eiland. Bland Riksmusei mineralogiska
samlingar förvaras nemligen sedan förra seklet noggrannt
etiquetterade malmprofver »från Björnön i Hvita Hafvet,
500 verst från Archangel», hvilkas utseende alldeles
öfverensstämmer med beskrifningen på malmen från
Beeren Eiland.

Några isfjell förekomma ej på Beeren Eiland,
oaktadt mer än en dal på Mount Misery skulle erbjudit
lämpliga bäddar för dem. Det torde dock vara ovisst,
huruvida detta bör tillskrifvas ett klimat blidare än
Spetsbergens eller Mount Miserys ringa höjd och de
häftiga stormar, som ständigt rasa på denna från alla
sidor öppna ö och bortsopa den mesta snön från 
bergens sidor. Vid vårt besök var dock, såsom redan är
omnämndt, öns inre ännu höljdt af ett nästan
sammanhängande snötäcke, hvilket flerstädes var så genomdränkt
af vatten, att man endast genom stor uppmärksamhet på de
ställen der man framgick kunde undgå att sjunka ned ända
till midjan i den lösa blandningen af vatten och snö.
På otaliga andra ställen, der snöfältet eljest ännu var
hårdt och fruset, såg man runda hål af 1—3 fots
diameter, hvarest all snö och is var bortsmält ända till
jordytan, och steg man in i ett dylikt hål, så sjönk man
djupt ned i det vattenblandade gruset. Någon is eller
käle fanns således icke på dessa ställen, och dessa hål,
hvilka hade ett omisskänneligt tycke med de s. k.
vindvakarne, antogo vi derföre utgöra mynningar till källor,
hvilkas vatten naturligtvis ursprungligen måste hafva
varit något öfver fryspunkten, då det kunnat bortsmälta
det öfverliggande snötäcket. Vi kunde dock ej mäta
vattnets värmegrad i dem, emedan det genast kom i
beröring med snö och snövatten och således afkyldes
till 0°. Men då Keilhau under sednare delen af Augusti
månad besökte Beeren Eiland, var snön redan
hopsmält, och det frambrytande källvattnet hade derföre sin
ursprungliga värmegrad, hvilken befanns vexla emellan
0°,6 och 3°,8. Om dessa förmodligen ej alltför
djupgående källors värmegrad kan anses som en måttstock
på öns medeltemperatur, så skulle den ligga något litet
öfver 0°. Dylika källhål sågo vi aldrig på Spetsbergen,
hvilket tyckes antyda, att jordens medeltemperatur på
detta sednare ställe ligger under fryspunkten. Emot
hvad som stundom uppgifvits, tro vi oss derföre hafva
anledning att antaga, det klimatet på Beeren Eiland är
vidare blidare än äfven på de mest gynnade delar af
Spetsbergen. Det mera sydliga och pelagiska läget,
bristen på isfjell, källorna och åtskilliga härstädes
förekommande vexter, hvilka egentligen ej tillhöra den
aldra högsta nordens flora, tala tillräckligt härför.

Beeren Eiland är under sommaren nästan ständigt
dimhöljd, och äfven under de få klara solskensdagarne
ser man oftast toppen af Mount Misery omgifven af en
gråhvit molnkrans. Luftens värmegrad är, såvidt man
af de få spridda iakttagelserna kan döma, dag och natt
temligen oförändrad, endast 3° till 4° öfver fryspunkten;
någon hög sommarvärme eller betydlig vinterköld höra
till sällsyntheterna. Endast norska och ryska fångstmän
hafva öfvervintrat härstädes, och vår kunskap om Beeren
Eilands vinter grundar sig uteslutande på deras
berättelser. Några egentliga iakttagelser har man dock först
under de sednaste åren erhållit genom skeppar Tobiesens
öfvervintring, för hvilken vi framdeles skola fullständigt
redogöra. Men för att genast i någon mån beriktiga
läsarens säkert ganska oriktiga föreställning om en vinter
vid 74½ nordlig breddgrad (35 svenska mil norr om
Nordkap), så vilja vi här meddela den berättelse om
Beeren Eilands vinterklimat, hvilken är införd i Keilhaus
bekanta resebeskrifning:

”Vår kapten hade öfvervintrat tvenne gånger på
Beeren Eiland nemligen 1824/25, 1825/26. Första gången var
det inalles åtta man, som i September blefvo öfverförde
från Hammerfest. Man begynte straxt med
hvalrossfångsten, och redan på ankomstdagen blefvo 18 djur
stuckna. För öfrigt tillbragte man denna månad med
att iståndsätta och fullborda boningshuset och uppbygga
boden, med att förfärdiga fällor och giller för räffångst
och med insamling af drifved, som sedan under vintern
blef framsläpad på kälkar.

Till midten af November var vädret mildt; sydliga
och vestliga vindar, som ofta förde regn med sig, voro
de rådande. Om någongång snö föll om natten, så
försvann den åter om dagen. I midten af November kom
mycket snö med nordvestlig vind, derefter följde åter
regn, som frös samman med snön. Med ostlig vind
hade man i slutet af månaden några kalla dagar.
Dagern upphörde vid denna tid och man såg endast en
svag gryning vid middagstiden. Då luften var klar,
märkte man detta skimmer till och med på den
mörkaste tid af vintern.

December började med ostliga vindar och köld,
derefter kom snö och storm från nordvest och en stark
isvall hopade sig längsmed kusten till följd af vågsvallet,
som frös till is på klipporna. Midt i månaden blef
vädret mildt med sydlig vind, och under jul-veckan föll
regn och snö. Hvalrossfångsten hade dittills lyckats
särdeles väl, flere hundrade hvalrossar samlade sig ofta
på fjäran öster om Nordhamnen, och på en enda dag i
veckan före Jul stuckos några och sjuttio stycken.
Fångsten förrättades vid mån- eller norrsken.

Efter nyåret begynte denna jagt att aftaga, dels
emedan många djur voro dödade, dels emedan de öfriga
begynte att sky stället. En mängd afspäckade kroppar
blefvo åter kastade upp på den strand, hvarifrån man
störtat dem i sjön, och bidrogo ej litet att förringa
fångsten. Deremot fick man nu de flesta räfvar. Man
hade inalles 17 till 18 giller och fällor, hvilka voro
uppsatta på öppna ställen vester om etablissementet samt
emellan det och Stenkolsbugten.

I Januari föll mycket snö, vädret var dock ofta
klart och norrskenen ganska allmänna. Endast en ringa
del af snön blef qvarliggande, emedan den fördes bort
af vinden, och marken var derföre mestadels endast
betäckt med en isgata.

Februari var kall och klar. Kölden var dock
aldrig strängare än att man kunde arbeta ute. Den 10:de
såg man, vid en skidfärd till Sydhamnen, solen åter för
första gången; jemnt hela skifvan steg upp ur hafvet.
De första foglarne ankommo nu, nemligen stormfogeln
och ismåsen.

I Mars månad tilltog kölden synnerligast vid
nordostlig vind. Hvalrossfångsten upphörde alldeles.
Teisten och ejdern infunno sig.

April var den kallaste månaden; nordliga och
nordostliga vindar voro rådande, förenade med klar luft och
fin frostsnö. Sjön rökte starkt och tillfrös rundt om
ön. I midten af denna månad var kölden så sträng
och hafsdimman så besvärlig, att man under åtta
dagars tid endast för några ögonblick kunde hålla ut i
fria luften. Tre isbjörnar blefvo skjutna tätt vid
huset. Man hade icke märkt dessa djur förr än isen
lagt sig.

Maj medförde sydlig vind och mild luft. Några
gånger snöade det, men dock var vädret oftast klart,
och den isbelagda jordskorpan begynte att tina upp i
solskenet. Man insamlade förträfflig, färsk cochlearia och
sysselsatte sig med att skjuta fogel eller fånga dem
med snaror. Under en häftig vestanvind bröt isen
upp igen.

Juni hade många vackra solskensdagar och värmen
blef märkbar. Nordosten var emellertid den herrskande
vinden och med den kom mycket drifis. Midt i
månaden begynte alkfångsten, man insamlade mycket dun
och nedsaltade en mängd foglar. Under slutet af
månaden insamlades ägg af alkor, måsar och stormfoglar.

I början af Juli kom mycket drifis med nordostlig
vind. Vädret var klart och mildt och man rodde
emellan isstyckena för att skjuta fogel. Först i midten af
månaden blef dock sjön så öppen, att man kunde
komma fram med båtar till Sydhamnen, hvarest en mängd
ägg insamlades. Sällan såg man någon ensam hvalross.
Isskorpan var ännu icke fullständigt bortsmält från
jorden. Den 23:dje kom fartyget från Hammerfest och
afhemtade 3 man och en del af fångsten. Den bestod
inalles af 677 hvalrossar, omkring 30 blåa räfskinn, något
dun och 3 björnhudar.

Tre veckor sednare kom fartyget för andra gången
för att afhemta resten af fångsten och de öfriga fem
fångstmännen, hvilka under tiden sysselsatt sig
isynnerhet med torskfiske och deraf nedsaltat 5 till 6 tunnor.

Under hela tiden hade icke någon varit sjuk och
vintern tyckes hafva hört till en af de mildaste,
åtminstone var den följande långt strängare. Då hade man
nästan hela tiden från Oktober till Mars så kall och
stormig väderlek, att man ofta måste hålla sig inne
åtta dagar å rad. Snötjockan var ofta utomordentligt
besvärlig. Hafvet frös redan i November, och då isen
kort derefter åter uppbröt, kom en ofantlig mängd
drifis norrifrån, hvilken efter ett par dagar frös
tillsammans. Isbjörnarne stego på taket af byggningen
och man sköt 7 stycken så godt som från dörren.
För resten var utbytet måttligt; ty vid de nordliga
vindar, som voro de herrskande, blef hvalrossen qvar
på Spetsbergen, hvarest den finner bättre skydd. Hvad
för öfrigt kölden angår, så hade man inne i huset alltid
kunnat erhålla tillräcklig värme, och det var mindre
den starka kölden än den tryckande skärpa som luften
antog, då den strök öfver hafvet, som gjorde uppehållet
i det fria outhärdligt under de dagar då vädret var
mest ogynnsamt.”

Under vår korta vistelse vid Beeren Eiland sökte
vi förgäfves erhålla några säkra data för dess
kartläggning. Nedanstående vignett utgör derföre endast
ett ungefärligt utkast till en karta, hvilket dock torde
vara vida mindre afvikande från verkligheten än alla
äldre afbildningar. Enligt solobservationer af Dunér
är ryssstugan vid Sydhamnen belägen på 74° 22′ 56″
nordlig bredd och 19° 15′ 15″ (1t 17m 1s) längd öster om
Greenwich.

BEEREN EILAND


TREDJE KAPITLET.

Återkomst till fartyget. — Isblink. — Drifis. — Fåfänga försök att
tränga fram till Storfjorden. — Ankomst till Isfjorden. — Safe Haven. — 
Båtfärd till Saurie Hook. — Plundring af en ejderö. — Renjagt. — 
Fynd af lemningar efter stora forntida ödlor. — En man nära att
drunkna. — Malmgrens och Nordenskiölds båtfärd. — Lifvet och
kifvet på dunvären. — Gips Hook. — Båten nära att krossas af
drifis. — Skansviken. — Saurie Hook. — Proviantbrist. — Ankomst
till Advent Bay. — Innevånare i Ryss-stugan. — Möte med Engelsmän. — 
Återkomst till fartyget.

Genast efter vår återkomst till fartyget hissades
båten upp och vi seglade vidare mot norden. Ett
hvitt glänsande luftlager syntes norrut närmast
horizonten. Det liknade en stark isblink, men efter att
flera timmar hafva seglat vidare i öppet isfritt vatten,
förklarade vi denna isens vanliga förebådare för ett
tomt skrämskott, och ställde, utan att låta varna oss
af detta tecken, kursen rakt mot midten af Storfjorden,
i hopp om att redan följande dag derstädes kunna börja
våra undersökningar. Vår otålighet blef derföre satt
på ett svårt prof, då den efter vår återkomst till
fartyget i början ganska friska vinden småningom blef så
svag och skral, att fartyget slungades af dyningen hit
och dit utan att skjuta någon fart framåt.

Först den 20 Juni på förmiddagen sågo vi ett isband
i norr, hvilket dock, då vi kommo närmare, visade sig
vara bildadt af alldeles gles is, och vi fortsatte derföre
vår en gång fastställda kurs emot norden, ända tills den
i början glesa drifisen blef så tät, att ett framträngande
vidare i denna riktning var alldeles omöjligt.
Emellertid afstannade äfven vinden tidtals nästan fullständigt,
och småningom lade sig en tjock dimma öfver hafvet
samt omgaf alla föremål med ett ogenomträngligt, hvitt
hölje. Smärre, nära fartyget belägna isstycken visade
sig nu som aflägsna jättelika isberg, eller i fall, såsom
stundom händer, dessa isstycken voro svärtade af jord,
såsom ett aflägset snöhöljdt land, från hvilket här och
der svarta bergstoppar reste sig högt mot skyn.
Svårigheten att leta sig ut ur den islabyrint, som omgaf
oss, blef derigenom i hög grad förökad, och det kunde
derföre ej mera komma i frågan att hålla någon bestämd kurs,
utan man seglade under hvarje vakt i alla de
väderstreck kompassen angaf åt det håll, der de största
öppningarne för tillfället syntes. Efter att en tid hafva på
detta sätt kryssat af och an, kunde man ej ens då
tjockan lättade se isfritt vatten från masttoppen.
Vi måste nu uppgifva vårt hopp att genast framtränga
till Storfjorden och blefvo i stället, för att ej komma
i »besätt» midt på oceanen, nödsakade att draga oss allt
mer och mer åt nordvest, hvarest vi hoppades att hafvet
skulle vara mindre isbeströdt. Under trenne dygn seglade
vi sålunda framåt under ständig strid med isen utan att
kunna uppnå hvarken Storfjorden eller någon af de
sydligare hamnarne på Spetsbergens vestkust. Ju
nordligare vi kommo, desto glesare blef dock isfältet, och
gynnade af en stark kultje lyckades vi slutligen att
på höjden af Charles Foreland slå oss igenom och
komma under land. Redan dagen förut hade vi, då
dimman något lättade, sett en skymt af fjellen vid Bel Sound.
Drifisen omgaf tydligen hela södra delen af Spetsbergen
med ett ogenomträngligt stängsel och gjorde det till en
nödvändighet för oss att ankra någonstädes på
vestkusten för att der invänta gynnsammare förhållanden.
Men emedan vi redan under föregående resor gjort
bekantskap med den vindstilla, som under långa tider af
sommaren råder på denna del af Spetsbergen, och som gör
seglatsen derstädes äfven på helt korta afstånd så
tålamodspröfvande, ville vi ej ankra i någon af Charles
Forelands hamnar, utan seglade åter söder ut i den
längsmed stranden gående breda, öppna vattenrännan
för att på denna inre väg kunna nå den närmare
Storfjorden belägna Horn Sound eller Bel Sound. Söder om
Isfjordens mynning låg dock drifisfältet ända intill land,
och vi måste derföre besluta oss för att gå till ankars
i denna midt på Spetsbergens vestkust belägna fjord.
Af Isfjordens många hamnar valde vi naturligtvis Safe
Haven, från hvilken man med största lätthet kan segla
ut i sydlig riktning. Vi fällde ankar derstädes den 25
Juni på eftermiddagen.

Under kryssningen bland drifisen hade vi flera
gånger låtit sätta ut en båt för att anställa
djuplodningar, men vi voro alltför nära kusten för att kunna
finna ett betydligare djup, och måste derföre inskränka
oss till att med Konduktör Lindqvists apparat upptaga
vattenprofver från olika djup under hafsytan. Denna
apparat visade sig i alla hänseenden ändamålsenlig, och
vi tro oss derföre göra blifvande Spetsbergs-expeditioner
en tjenst genom att längre fram lemna en afbildning
och beskrifning af densamma.

Safe Haven är en liten bugt vid Isfjordens norra
strand. Den budar en för de flesta vindar väl skyddad
hamn med mjuk lerbotten och således god ankargrund.
Häraf äfven dess gamla namn, hvilket af norska
hvalrossfångare förvrängts till Sauhamnen d. v. s. Fårhamnen.
Bugtens inre upptages af ett ofantligt, starkt
söndersplittradt isfjell, från hvilket stora isblock ofta nedfalla;
dess östra strand begränsas af ett 50—100 fot högt,
alldeles tvärbrant klippband, som småningom reser sig
till en ej synnerligen hög, närmare isfjellet toppig
bergkamm, bildad af upprättstående lager, hvilka tillhöra
bergkalksformationen och föra ymnigt försteningar,
företrädesvis stora arter af slägtena Spirifer och Productus.
Vestra sidan upptages äfven af likartade, ehuru till en
äldre, ej försteningsförande bildning hörande berg, från
hvilkas sidor åtskilliga små linsformiga, tvärt afskurna
ismassor nedhänga, och på yttersta delen af vestra
stranden skjuter ett ganska ståtligt, ehuru ej vidsträckt
isfjell fram ända till hafvet. Såsom ofta är fallet med
glacierer på Spetsbergen, är detta alldeles tvärbrant
afskuret ej allenast mot hafvet utan äfven mot norr,
der det framgår ett långt stycke öfver en sluttande
sandstrand, och der afskärningen på ett särdeles i
ögonen fallande sätt visar ismassans lagerformiga struktur.
Ett stycke på andra sidan om detta isfjell slutar den
längsmed hamnens vestra strand framgående
bergkammen emot Isfjorden med ett inemot 1,500 fot högt,
framåtlutande berg, som utgör en samlings- och
boningsplats för hundra-tusentals alkor och derföre
erhållit namnet Alkhornet.

Några små holmar på hvardera sidan om fjordens
mynning utgöra kläckningsställen för ejdrar och
borgmästare. Ejdrarne äro på dessa holmar, sedan isen
lossnat, skyddade för räfvens anfall, liksom alkorna och
de mindre måsarterna genom de otillgängliga branter,
der de kläcka. Den stora grågåsen känner sig deremot
stark nog att ej behöfva detta skydd och kläcker
derföre på fasta landet, helst på öfversta randen af den
branta strandvall, som på nordöstra sidan af hamnen
stupar ned i hafvet.

Den 26 och 27 Juni var väderleken för det mesta
ogynnsam, och vi företogo under dessa dagar endast
smärre utflygter omkring fartygets ankarplats. Den
27:de tycktes, att döma af riktningen och den hastighet
hvarmed molnen framgingo, en nordvestlig storm rasa
ute på hafvet, medan inne i hamnen herrskade
fullkomlig stiltje, endast då och då afbruten af starka
kastvindar från fjellen. Såsom man kunde se från foten
af Alkhornet, lägrade sig drifisen till följd häraf i så
täta massor utanför Isfjordens mynning, att någon
utsigt ej förefanns för vårt fartyg att snart kunna segla
söderut. För att ej tiden skulle gå alldeles förlorad
under vårt häraf förorsakade ofrivilliga uppehåll på
vestkusten, beslöto vi att anställa båtresor till den inre delen af
fjorden och under dem utreda dessa märkvärdiga trakters
hittills endast ofullständigt kända geografiska och
geognostiska förhållanden. Nordenskiöld började dessa
utflygter, i det han med engelska båten, kaptenen Hellstad
och tre man, företog en resa till det stora fjell, som
delar isfjorden i tvenne armar och som till följd deraf,
i likhet med många andra på samma sätt belägna berg,
af Spetsbergsfararne benämnes Midle Hook. På vår
karta hafva vi dock till undvikande af förvexling
kallat berget Saurie Hook, med anledning de derstädes
funna märkvärdiga lemningar af skeletter efter
ödelartade djur. Om denna resa meddelar Nordenskiöld
följande:

»Fjorden var ännu uppfylld med drifis, hvilken af
ström och vind förflyttades från ett ställe till ett annat, och
emedan de vindar, som under dessa dagar varit rådande,
fört drifisfälten emot fjordens sydöstra del, rodde vi fram
längsmed den nordvestra, jemförelsevis drifisfria stranden.
Om man undantager några enligt hvad man påstår 100
famnar djupa sänkningar, hvilka sträcka sig ett stycke
utanför de tvärbranta isfjellen vid stranden, är Isfjorden på
denna sida, ända till 1/4 eller 1/2 mil från land, särdeles
låggrund. Ofantliga, endast under högsta flodtiden lösa
grundisblock ligga här större delen af sommaren spridda
långt ute i fjorden och utgöra på sätt och vis en af
isklippor bildad skärgård, hvilken lemnar roddarne ett
säkert och välkommet värn emot såväl sjögång som
drifis. Man måste derföre, då man ror fram längsmed
denna strand, vara uppmärksam på djupet, så att båten
ej ror in och, om floden samtidigt faller, oförmodadt
stannar på någon vidsträckt låggrund bank; men man
behöfver i stället mindre frukta för de farliga
drifisfälten, som af ström och vind föras omkring i den
djupare delen af fjorden. Vid kryssning bör fartyg
deremot helt och hållet undvika att närma sig denna
låggrunda kust.

Gynnade af en temligen god vind hunno vi den
första resdagen ända till nordöstra sidan af det låga
och breda näs, som ungefär midt emellan Saurie Hook
och Safe Haven skjuter långt fram från Isfjordens 
nordvestra strand och sedermera af oss betecknades med
namnet Cap Boheman. Under färden passerades en
af vattnet urhålkad port, lik Borgmästarporten på Beeren
Eiland, och några söder om Cap Boheman belägna
ejderholmar. Af dessa blef en plundrad för att med
friska ägg föröka vårt proviantförråd. Jag hade
visserligen gifvit ordres, att inga andra ägg finge tagas än
de, som genom någon bepröfvad och godkänd metod
visade sig vara fullkomligt oskadade. Behörigheten af
denna befallning tycktes folket äfven inse och de
lofvade ställa sig den till efterrättelse. Äggen från
åtskilliga bon synades emot dagsljuset och förklarades
alla för friska. Några ögonblick derefter var den lilla
med ejderbon betäckta holmen plundrad, några
ejderhannar skjutne och vi reste vidare. När kocken
derefter skulle använda äggen till en anrättning för
aftonmåltiden, visade det sig att de flesta voro förlegade.

Följande dagen rodde vi vidare genom temligen
isfritt vatten emot mynningen af Nordfjordens östra arm,
hvilken sedd på afstånd tycktes vara isfri. Men då
vi kommit närmare, märkte vi, att den spegelglänsande
yta, som vi förmodat vara öppet vatten, endast var
en jemn, obruten, för det mesta med flödvatten betäckt
fastis. Då det sålunda var omöjligt att för
närvarande nå Nordfjordens botten, beslöt jag att i stället lägga
till vid det höga fjell, som skiljer Nordfjorden från
Klaas Billen Bay. Jag hoppades att der få insamla en
rik skörd af försteningar, och Hellstad uppgaf, att en
genom fjellets sydöstra del gående däld skulle utgöra
en af de bästa renmarker på Spetsbergen. Efter en
emot förmodan dryg rodd nådde vi om natten
mynningen af den betydliga elf, som löper midt igenom
Rendalen, och drogo upp vår båt på elfvens norra
strand.

Genast efter landstigningen vandrade jag till en klyfta,
som en liten bäck skurit i fjellet nära vår rastplats,
och insamlade der en mängd försteningar, hörande till
de intressanta Trias-aflagringar, som hafva en betydande
utbredning i Is- och Storfjorden. Följande dagen gick
jag till en något längre bort belägen klyfta på
sydvestra sidan af slätten och var lycklig nog att äfven
der finna ännu vackrare försteningar, bland hvilka må
nämnas stora Nautilusartade snäckor och benfragmenter
af några krokodilartade djur, bland hvilka en del tyckes
hafva varit öfver två alnar långa. Dylika djurformer möta
oss nu endast i de varma länderna vid eqvatorns grannskap 
och dessa oansenliga benfragmenter lemna derföre
åt geologen en utomordentligt vigtig antydan rörande
den fordna fördelningen af klimatet på jordens yta.

Också det för vår proviantering vigtiga renskyttet
blef lyckligt. Hellstad fällde nemligen inalles 7 ganska
feta och förträffliga renar. Det svåraste blef nu, såsom
vanligt vid en dylik jagt, att bära de skjutna djuren
till båten. Renarne höllo sig nemligen ½ till 1 mil inåt
landet, längsmed sydvestra sluttningen af den vackra,
för Spetsbergen gräsrika däld, genom hvilken den elf
flyter, vid hvars mynning vi dragit upp båten. Det
blef derföre ej allenast nödvändigt att bära de skjutna
renarne inemot ½ mils väg öfver en sank och oländig
mark, utan äfven att forsla dem öfver den ytterst strida
elfven. Nära nog hade en af vårt manskap, Olaus,
drunknat, då han efter en lycklig jagt återvände till
båten och vadade öfver denna elf, med tvenne renar
(en renko och en kalf) bundna på ryggen. Då han
Rast under en båtfärd.




kommit till midten, hvarest vattnet nådde nära midjan,
förlorade han nemligen fotfäste och fördes ett godt
stycke nedåt af den forsande vattenmassan. Lyckligtvis
vadade Hellstad äfvenledes med en ren på ryggen
öfver samma elf, något närmare båtens rastplats, och
kunde derigenom rädda kamraten, som jemte de på
ryggen bundna renarne af strömmen fördes förbi honom
i nästan medvetslöst tillstånd.

Hellstad återvände genast till renmarken för att
hemta en derstädes qvarliggande ren, och då jag jemte
det öfriga manskapet kom tillbaka från min geologiska
utflygt, såg jag den arma Olaus vandra häftigt, ensam,
dyster och frusen af och an på stranden, i tätt
åtsittande våta kläder och draperad med en öfver axlarne
kastad sofsäck, det enda torra plagg, som stod honom
till buds. Några reservkläder hade vi nemligen ej med
oss på båtfärderna, och den som föll i fick derföre vara
våt, tills kläderna torkat på kroppen. De återkomne
kamraternes medlidsamhet yttrade sig genast dels i en
mängd mer eller mindre lyckade speglosor, dels i den
kanske ej fullt oegennyttiga ifver, med hvilken alla
började att tillreda ett större kaffekalas. Sjelf hade Olaus
förut försökt upptända eld, men varit oförståndig nog
att lägga den talg, som i brist af drifved användes till
brännmaterial, på sanden utan något underlag,
naturligtvis med den påföljd, att den smälta talgen inom
några ögonblick rann ned och försvann i sanden. Sedan
kaffet var förtärdt, sköts båten ut och vi seglade,
gynnade af god vind, längsmed den ännu temligen
drifisfria nordvestra stranden med ens till fartyget, dit vi
ankommo den 30 Juni kl. 5 på morgonen. Under
denna segling blefvo vi flerfaldiga gånger i tillfälle att
märka, huru ej allenast sjögången utan äfven vinden
plötsligen spaknar, då man kommer in i ett äfven
ganska glest drifisfält, för att åter tilltaga i styrka, då
man kommit utom detsamma. Detta för hvarje
Spetsbergsfarare välbekanta förhållande beror tydligen derpå,
att vågorna, då de stöta emot de stora isstyckena,
blifva på ett alldeles oregelmässigt sätt länkade åt olika
håll, till följd hvaraf de stöta emot och upphäfva
hvarandra. Ett på analoga grunder bygdt
vågbrytarsystem, bestående af några stora, ett stycke från
hvarandra förlagda flytande bojar, skulle utan tvifvel med
fördel kunna användas vid mången emot hafvet öppen
hamn.»

Under Nordenskiölds båtfärd sökte Dunér och
Malmgren att genom regelbundna iakttagelser på vattnets
höjd komma till någon kännedom om de lagar, som
reglera ebb och flod på Spetsbergen. De företogo
dessutom ett par kortare utflygter, dels i Safe Haven för
kartering och zoologisering, dels till Alkhornet för att
taga reda på isens läge. Just som de under den
sednare turen lade i land vid fjellets fot, hördes uppifrån
ett egendomligt klingande ljud, hvilket af Uusimaa
förklarades härröra från en björn. Jagtlusten blef
naturligtvis deraf till ytterlig grad upplifvad och alla man
rusade genast åstad i ljudets riktning, men man fann
snart att lätet tyvärr endast härrörde från en räf, som
i största fart flydde uppåt fjellen. Från foten af
Alkhornet kunde man se att isens läge var oförändradt, så att
för ögonblicket ingen utsigt fanns att slippa ur
Isfjorden. Mot middagen den 30:de varsnades i Safe Havens
mynning en segelbåt, hvilken till en början togs för
Nordenskiölds båt, men som snart visade sig vara en
liten jakt från Tromsö, förd af skepparen Björvik, hvilken
under expeditionen år 1861 varit styrman å briggen Jaen
Mayen. Han hade under någon tid varit inne i Advent
Bay för att reparera en läcka på fartyget och ämnade
nu, efter att i Safe Haven hafva fyllt vatten, åter segla
ut i Forelandssundet.

Vid sin återkomst Skildrade Nordenskiöld
båtfärdens behag med så lifliga färger och eggade dessutom
de qvarblifnes reslust genom berättelsen om jagtmarkens
förträfflighet och uppvisande af de vid Saurie Hook
insamlade försteningarne, att alla snart blefvo ense derom
att det nyttigaste man under närvarande
omständigheter kunde göra var att företaga båtturer till det
inre af fjorden. Mycket återstod ännu der för forskarne
att utreda, och till följd af isens läge var ännu ingen
utsigt för handen att snart kunna segla söderut. Såväl
den engelska båten som den i Tromsö inköpta ställdes
derför ånyo i ordning, utrustningen och provianteringen
öfvervakades med större omsorg än förra gången, så
att hvarken tältstolpar eller, såsom fallet var vid första
båtfärden, det värmande kaffets vigtiga bihang, sockret,
blefvo glömda. Nyckeln till kajutan, i hvilken äfven
vårt förråd af vin och sprit var förvaradt, lemnades åt
vår pålitlige följeslagare från Stockholm, Johansson;
Uusimaa nämndes till skeppare på skutan under
Hellstads och styrmannens frånvaro, och sedan allt detta
blifvit ordnadt, afreste de begge båtarne den 2 Juli
straxt på eftermiddagen till Isfjordens södra strand.
Med den stora »engelska» båten följde Malmgren,
Nordenskiöld, Hellstad, kocken och tvenne man, med den i
Tromsö inköpta »svartbåten» Dunér, styrmannen och tvenne
unga jungmän, som nu för första gången deltogo i en
längre sjöresa och ombord voro kände under namnet
Balsfjordingarne.

Nordenskiölds och Malmgrens båtresa.  De båda
båtarne följdes i början åt, medan kursen togs tvärs öfver
fjorden, men då vi efter 4 timmars seglats nalkades
Isfjordens södra strand, sågs Dunér styra mera vestligt,
som vi förmodade för att segla in i Kol Bay; vi deremot
lade till vid första dalen öster om denna bugt.
Härifrån rodde vi den följande dagen vidare åt öster, genom
en temligen isfri ränna utmed Isfjordens södra strand,
till mynningen af Sassen Bay, hvarest vi rastade öfver
natten. Under rodden längsmed den höga, för det mesta
tvärbranta stranden stego vi emellanåt i land för att
insamla vexter eller försteningar, undersöka
lagringsförhållandena, skjuta någon på stranden synlig ren m. m.
Malmgren var härunder nog lycklig att på de höga
klipporna vid stranden af den elf, som mynnar på östra
sidan af Advent Bay, få skjuta en grågås (Ancer
brachyrhynchus) och insamla några af dess ägg. Hellstad sköt
på samma ställe några renar, hvilka bildade en
kärkommen och påräknad tillökning i det obetydliga
köttförråd, som vi tagit med oss från skutan. Följande
dagen rodde vi vidare inåt södra armen af Sydfjorden till
en liten, svart, hattformig bergskulle, som vi redan
på långt håll sågo bestå af hyperit. Vi landstego
derstädes och togo vinklar emellan kringliggande berg och
uddar, uppbyggde på pejlingsstället en varde och rodde
sedan vidare till en af de holmar, som ligga utanför de
höga berg, Gips Hook, som skilja Sassen Bay från Klaas
Billen Bay. Äfven dessa holmar bestodo af hyperit och
voro i bokstaflig mening öfversållade med ejderbon.

Liksom en mängd andra högnordiska foglar kläcker
äfven Spetsbergsejdern kolonivis på vissa, längsmed
Spetsbergens kuster spridda, merendels lågländta holmar,
från hvilkas stränder isen tidigt lossnar, så att de under
sommaren blifva otillgängliga för räfven, hvilken vid
denna tid företrädesvis lefver af ägg och ungfogel. Det
öfvervägande antalet af innevånare på dessa holmar
utgöres af ejdrar, men jemte dem kläcka äfven på de
slätare delarne af holmen gäss och tärnor, samt på spetsen
af några utskjutande klippor en eller annan stormåse.
Förr än isen lossnat, slå ejdrarne sig sällan ned på en
dylik holme, och månget vanligen rikt dunvär blir nästan
obebodt under den sommar, då en fast is alltför länge
sammanbinder ön med fasta landet. Den som ej besökt
en dylik holme, här svårt att göra sig en tydlig
föreställning om det lif, det kif och den strid, som ständigt
råder derstädes. Fogelbona ligga tätt spridda öfver
holmen, flerestädes så nära hvarandra, att man knappast
kan framgå utan att trampa på ägg. Ejderhonan ligger
nästan ständigt på sina ägg. I grannskapet har den
praktfulla hanen intagit sin plats och ger genom ett
ängsligt läte till känna då någon fara nalkas, flyr också
först undan, lemnande sin följeslagerska i sticket.
Honan deremot lemnar sina ägg endast i största nödfall,
och hon har också goda skäl dertill. Några få
ögonblick derefter är nemligen den efter rof ständigt lurande
jon eller, såsom den ofta med rätta benämnes, tjufjon
framme och uppäter de utan skydd lemnade äggen.
Om tvenne bon ligga så nära hvarandra, att ejdrarne
på en gång blifvit bortskrämda från dem, så händer det
ofta att tjufjon hackat sönder äggen i det ena boet, 
innan menniskan hunnit plundra det andra. På ett annat
ställe af ön ser man tjufjon med gällt skri förfölja den
mångfaldiga gånger större och starkare stormåsen, som
sin storlek oaktadt snart nödgas att till jon öfverlemna
det byte denne gjort, och endast kan skydda sig för
jons anfall genom att slå sig ned på vattenytan — dyka
kan stormåsen ej. Jon åter har en besvärlig och
oförsonlig fiende i den lilla modiga tärnan, af hvilken den
med det yttersta raseri angripes i flygten, då jon varit
nog oförsigtig att nalkas dess bo. Till följd af tärnans
snabba och viga flygt, är jon, stormåsens besegrare,
alldeles försvarslös emot denna lilla fogel, till vexten föga
större än svalan, och den måste derföre snart fly undan.
Tärnan skyr ej ens att anfalla den menniska, som
försöker att plundra dess bo, och då man måste dröja en
stund i grannskapet, nödgas man ofta mot sin vilja att
skjuta ned den lilla modiga stridskämpen för att freda
sig för dess angrepp. Ejderhonan tyckes gerna vilja
framkläcka ett stort antal ungar, och om hon varit nog
olycklig att förlora några af sina ägg genom
menniskans eller tjufjons åverkan, säges hon ej sky att i sin
tur stjäla ägg från grannens bo. Samma osed tyckes
äfven vidlåda gåsen, åtminstone fann en af manskapet
under första båtfärden ett gåsbo, i hvilket lågo tre
gåsägg och två ejderägg. Då ejderhonan skrämmes upp
ifrån boet, skrapar hon gerna, om tid dertill finnes, mossa
och dun öfver äggen och öfvergjuter dem dessutom med
en stinkande, för de vingade äggamatörerna förmodligen
högst vedervärdig vätska. Det insamlade dunet har
derföre i början en vämjelig lukt, som dock inom kort
försvinner och derföre måste härröra af ett mycket
flygtigt eller lätt sönderdelbart ämne. Spetsbergsfararne
känna ganska väl, på hvilka ställen af Spetsbergens 
kuster dunholmar äro belägna; de besöka den äfven
årligen under äggkläckningstiden, för att insamla dun och
ägg. I början lemnar man alltid ett ägg qvar i boet,
för att ej genast bortskrämma ejdrarne och derigenom
få en mindre rik skörd, men innan man seglar vidare,
plundras ön fullständigt och äfven ejdrarne nedskjutas
utan skonsamhet. Besökes holmen på en gång från
flera fartyg, sker plundringen gemensamt och rofvet
fördelas i förhållande till antalet af det manskap, som blifvit
sändt i land. Knappast någon enda af dunholmarne på
vestkusten och dess fjordar torde undgå att blifva
sålunda årligen plundrad, och foglarnes antal minskas
derföre år från år.

Vid vårt besök på Gåsöarne var sommaren redan
så långt framskriden, att större delen af ejderäggen voro
förlegade. Vår kapten och några af manskapet hade
dock en stor färdighet att på yttre utseendet skilja ett
friskt ejderägg från ett skadadt, och endast desse blefvo
derföre sände i land, med stränga ordres att endast
insamla friska ägg. Dessa ordres voro, såsom man
kan se af berättelsen om den förstå båtfärden, väl
behöfliga och åtlyddes denna gång äfven punktligt. Ett
och annat misstag var dock äfven med den bästa vilja
i verlden oundvikligt, och innan afresan anställdes
derföre ett slutprof med alla de insamlade äggen, genom
att lägga dem i ett kärl med salt vatten, hvarvid de
odugliga flöto på vattenytan, de dugliga sjönko.
Utgången af profvet visade att ägginsamlingen denna gång
skett med stor skicklighet.

I början hade vi för afsigt att dröja öfver natten
vid denna holme, men för att ej blifva instängde, i den
händeke drifisen skulle »sätta» in, beslöto vi att genast
ro öfver det för närvarande endast med gles drifis
betäckta vattnet emellan holmen och Gips Hook.
Tidigt på morgonen den 5 Juli nådde vi det utanför
berget belägna näset och drogo deratädes upp vår båt.

Naturen var här utomordentligt praktfull. Sjelfva
näset bestod af en låg, mycket söndersplittrad
hyperithäll, från hvilken, ett stycke ifrån stranden, ett högt
fjell reste sig, nederst bestående af horizontela, gråa
gipslager, i hvilka här och der hvita alabasterbollar voro
perlbandlikt insprängda. Högre upp vidtog ett
tvärbrant svart hyperitband, som i sin tur betäcktes af
gråa försteningsförande lager och bländande hvita
snöfält. Något längre inåt Sassen Bay syntes ett annat
kanske än mera storartadt berg, Tempelberget, som
stupade direkte ned i hafvet. Det mäktiga hyperitband,
som bildade äfven detta fjells panna, var af rännilar
mycket regelmässigt sönderskuret i former, hvilka på
afstånd liknade ofantliga götiska hvalfbågar och gaf
åt hela berget utseendet af en i ruiner fallen kolossal
götisk dom. Vid bergens fot låg fjorden beströdd
med otaliga, fantastiskt formade drifisstycken, så lugn
och stilla att den tydligt återspeglade hvarje isbit, hvarje
klippa vid stranden. En mängd dels på Hyperitöarne,
dels vid bergens sidor kläckande foglar kretsade i luften
eller summo emellan isstyckena för att från hafvet söka
sin föda och gåfvo lif åt den eljest förstelnade
högnordiska naturen.

Här dröjde vi till den 6:te om aftonen, dels för att
insamla profver af de försteningar, som funnos ymnigt
inströdda i Gips Hooks kalk- och flintlager, dels för att
skjuta de renar, som betade på den smala strandremsan
vid fjellens sidor. Drifisen hade under tiden samlat sig
i sådana massor kring det näs, på hvilket vi rastade,
att vi voro nästan instängde och till följd deraf redan
beslöto att ännu längre dröja qvar på detta ställe. Vi
hade derföre redan ånyo uppslagit vårt nedtagna tält,
då en öppning visade sig i det eljest tätt packade
drifisfältet. Erfarenheten hade lärt oss huru nödvändigt
det är i dessa trakter att begagna sig af det gynnsamma
ögonblicket, och vi sköto derföre genast ut vår båt för
att ro öfver till andra stranden. Denna öfverresa höll
på att blifva vår sista färd.

Den under dagens lopp rådande regniga väderleken
hade småningom alldeles förändrats och dimman gifvit
vika för en af dessa herrliga solbelysta nätter, som i
den högsta norden gifver en rik ersättning för söderns
beprisade sommardag. Utan några synnerliga äfventyr
hade vi på den stilla, spegelblanka vattenytan banat oss
väg genom de tätt packade drifisbitarne, så att endast
en smal, här och der afbruten isstrimma ännu skiljde
oss från det isfria vattenfältet närmast andra stranden.
Redan på afstånd kunde man dock se, att öppningarne
i isfältet hastigt fönninskades. Alla man togo derföre
till årorna för att gifva båten större fart; men detta
oaktadt hade den öppning, mot hvilken vi styrde, vid
vår framkomst slutit sig så tillsammans, att endast fören
fick rum i den. Båten skulle ovilkorligen krossats, om
vi ej skyndat oss att skjuta den tillbaka. Vi vände
hastigt för att söka en annan utgång, men hvarje
öppning slöt sig några minuter innan vi hunno fram.
Inom några få ögonblick sågo vi oss alldeles instängde
i ett fält af lös is, hvarpå vi förut icke gifvit akt till
följd af dess svarta, vattendränkta utseende, och som

med starkt buller pressades tillsammans mellan ett stort
fält fast is i fjordens inre och en ofantlig alldeles tät
»drifisbakse», hvilken floden »satte» in ifrån den yttre
fjorden. Den lösa isen krossades och skrufvades högt upp
på det fasta isfältet med oerhörd hastighet. Vår båt
blef snart alldeles redlös, emedan årorna icke kunde
användas, och det isfält, i hvilket vi voro instängde, var
allt för svagt för att bära båten eller ens oss. Än
sköt isen sig tillsammans under båten och lyftade den
högt upp, än brast den ånyo och pressade ned båten
ända till relingen, så att vi endast med nöd kunde
hindra den ifrån att krossas eller kantra. Fåfängt sökte
vi att bana oss en väg till andra stranden; när vi med
yttersta ansträngning lyckats släpa fram båten några
famnar, sköt issörjan sig tillsammans under oss och blef
dubbelt tjockare än förr. Vi måste derföre slutligen
inskränka oss till att söka hålla båten upprätt och lätta
på den så mycket, som det omgifvande lösa isfältet det
tillät. Med yttersta ängslan afbidades det ögonblick, då
»drifisbaksen» och det hårda isfältet skulle stöta
tillsammans, efter att alldeles hafva hoppressat det lösa isfält,
i hvilket vi befunno oss. Det var lätt att förutse det
öde, som då skulle drabba så väl båten som dess besättning.

Då det lösa isfältet och fastisen stötte emot
hvarandra, begynte isstyckena flerstädes att röra sig i
häftiga hvirflar, hvilka inom kort söndersmulade de smärre
bitarne. Ett ofantligt block jökelis, snarlikt ett litet
isberg, rörde sig i en dylik hvirfvel nära vår båt,
krossade och sköt undan med oemotståndlig kraft, hvar
det gick fram, hvarje annat isstycke, samt åstadkom
derigenom ett litet fält med öppet vatten i sitt spår.
För hvarje krets denna isklippa gjorde, kom den allt
närmare och närmare vår båt, som låg nästan orörlig
bland issörjan, och för några ögonblick såg det ut, som
om denna klippa skulle komma och krossa båten, innan
den fasta isen och drifisfältet hunnit stöta tillsammans.
Den blef dock i stället medlet för vår räddning. Då
isklippan efter många kretslopp slutligen snuddade tätt
förbi vår båt utan att dock skada eller ens vidröra den,
stakade vi oss hastigt ut i den härvid bildade
öppningen, som sträckte sig ända till randen af den fasta isen,
och innan denna öppning åter stängt sig, lyckades vi
efter flera fåfänga försök draga upp den med stenar
och proviant tungt lastade båten på fast-isen, hvars kant
höjde sig minst en half aln öfver vattenytan. Vi voro
nu räddade och kunde i lugn betrakta det storartade
skådespel som kort derefter började, då drifisfältet
alldeles undanträngt den lösa isen och med stort brak
och dån stötte tillhopa med fastisen. Stora isstycken
skrufvades nu upp på den fasta isen och bildade
längsmed dess kant en vall, i hvilken vi sedan måste rödja
en öppning för att få båten ut igen; kanten af den
fasta isen sönderkrossades härvid flerstädes, så att vi
nödgades draga vår båt ännu längre inåt, för att få den i
fullkomlig säkerhet. Sedan blef allting tyst och stilla,
isfältet var stannadt aller rättare isströmmen hade fått
sig en annan väg.

Intet annat återstod nu för oss än att i lugn och
ro afbida den lidpunkt, då isen med ändrad ström åter
skingrats och till dess söka ställa allt så beqvämt till
för oss som möjligt. Tältet uppslogs derföre öfver
båten, kaffet kokades och vi kröpo in i våra sofsäckar för
att hvila ut från den öfveransträngning, hvartill vi varit
nödsakade. Efter några timmar såg man åter här och
der bland drifisfältet öppna vattenstrimmor, hvilka
småningom vidgade sig ända till land. Båten drogs åter
till iskanten och sköts, då ögonblicket syntes gynnsamt,
ut i en större öppning. Varnade af vårt förra
missöde sökte vi nu nå land så fort som möjligt, samt
följde sedan stranden, roende och stakande oss fram
längsmed en af högvattnet förorsakad smal vattenränna.
Slutligen blef äfven denna kanal alldeles stängd, så att
vi ej kunde komma vidare utan nödgades stanna ungefär
på midten af Sydfjordens norra strand, hvarest vi den
7 Juli kl. 1 på morgonen drogo upp vår båt.

Sedan Malmgren och jag gjort en kort utflygt åt
fjordens inre samt några renbogar blifvit kokade och
förtärda med god matlust, lade vi oss att sofva. Vid
middagstiden begåfvo vi oss åter på utflygter åt olika håll.
För att kunna kartlägga fjorden begaf jag mig till ett näs,
beläget temligen långt i öster, från hvilket jag hoppades
få goda vinklar. En tät dimma hindrade mig dock att
se stranden på andra sidan af fjorden, och jag nödgades
derföre återvända med oförrättadt ärende. Malmgren
var lyckligare. Han blef nemligen i tillfälle att skjuta
en spetsbergsripa, en stor zoologisk raritet, och
insamlade dessutom en mängd intressanta försteningar.
Sednare på dagen gick äfven jag, åtföljd af en man, till
en närbelägen dalgång för att insamla försteningar och
återkom efter några timmar med en dryg börda, 
förnämligast bestående af koraller, tydligen tillhörande
samma bildning, som den jag förut påträffat vid Cap
Fanshawe. Följande dag var dimmig och regnig. Drifisen
hade nu hopat sig så tätt omkring vår rastplats, att
hvarken något uppbrott kunde komma i fråga eller
några längre utflygter anställas, och vi dröjde derföre
under dagens lopp för det mesta i vår båt, förströende
oss under tiden med att betrakta de talrika hvitfiskar,
hvilka frustade i vattenbrynet och från djupet läto höra
det för dem så egendomliga, likt ett stränginstrument
klingande ljudet. De flesta summo till fjordens inre,
förmodligen för att besöka mynningen af någon
derstädes befintlig större elf.

Emedan provianten, oaktadt den betydliga
förstärkning den genom renskyttet  erhållit, redan var mycket
medtagen, måste vi så mycket som möjligt påskynda
vår återfärd, och då vid den högsta flodtiden den 9
Juli en  smal öppen kanal bildade sig emellan drifisen
och stranden, beslöto vi derför att anträda återresan till
fartyget. Båten sköts åter ut och stakades fram i denna
smala ränna emot mynningen af fjorden. Samtidigt gick
en man längsmed stranden för att med en båtshake
skjuta undan de isstycken som hindrade vår framfärd.
Då vi ej  på detta sätt kunde bana en väg för båten
till följd af den påträngande drifisbaksen, höggo vi sönder
isen med yxor eller drogo båten öfver den. På detta
mödosamma sätt nådde vi slutligen den af höga
praktfulla berg omgifna Skansviken, på hvars södra strand
vi drogo upp vår båt. Nära vår rastplats störtade en
mäktig vattenstråle från bergstoppen ned i en af höga
klippor omgifven vattenbassin, hvilken var så
regelmässigt urhålkad, att man kunnat tro den vara uthuggen
af konstfärdiga menniskohänder. Sedan vi här intagit
vår middagsmåltid, bergen blifvit undersökta och
fotograferade, försteningar insamlade m. m., rodde vi vidare
på den fortfarande ganska smala vattenremsan
längsmed stranden till Rendalen vid Saurie Hook,  hvarest
vi hoppades träffa Dunér. För att komma dit måste
vi dock ro förbi en udde, vid hvilken vi funno drifisen
packad så tätt intill stranden, att vi ej längre kunde
fortsätta vår mödosamma färd. Vi nödgades derföre
stanna och draga upp båten något öster om Cap
Thordsen, invid tomten till en ryssstuga, af hvilken dock
numera endast stenfoten och lemningar af ugnarne återstå.
De fleste af oss hade under 24 timmars tid varit i strängt
arbete och voro till följd deraf ytterst trötte. Knappast
var derföre tältet utspändt och litet kall mat förtärd,
förrän alla i sömnens armar glömde dagens vedermödor.

Landet ofvanom vår rastplats bildar en jemn terass,
afbruten endast af några hyperitklippor eller några små
elfvar, som skurit en djup fåra genom de lösa
skifferartade bergarterna. Denna slätt höjer sig först med en
tvärbrant, 20 till 30 fot hög afsats ifrån hafvet och
stiger sedan småningom 5 till 600 fot emot nord eller
nordost, för att derpå åter med ens sänka sig ned emot
Rendalen. Vägen från vår rastplats till det berg, vid
hvilket jag under förra båtfärden påträffat saurie ben,
gick öfver denna nu snöfria, sumpiga eller med stora
hyperitblock betäckta slätt. Denna väg vandrade vi den
10:de om eftermiddagen för att samtlige deltaga i en
storartad insamling af försteningar. För att uppmuntra
manskapets forskningsifver hade jag utlofvat en kardus
tobak åt den som påträffade det vackraste stycket.
Sent om natten återkommo vi med en ganska rik skörd.
Det utlofvade priset tillföll timmermannen Adrian, som
fann tvenne temligen fullständiga saurie ryggrader med
vidhängande refben. Äfven i afseende å den lefvande
faunan är denna trakt ovanligt intressant. Såsom redan
nämndt är, har man här Spetsbergens kanske
ypperligaste renmark; ett bo med ägg af den vackra 
simsnäppan (Phaloropus fulicarius) träffades af Hellstad bland
Rendalens vattendränkta grusbäddar; en ståtlig ripa
åsåg, denna gång ostörd, från toppen af en hög klippa
vårt ifriga letande efter benbitar bland stengruset vid
Saurie Hook; grågåsen (Anser brachyrhynchus) funno vi
kläckande vid öfre kanten af en brant ravin, ej långt
från vår rastplats, snösparfven bland remnorna i
hyperiten; och slutligen såg Malmgren här för förstå gången
den för Spetsbergen nya fogelarten Stercorarius Buffoni,
som sedermera blef af honom skjuten vid Advent Bay.

Då vi återvände till båten, kunde man se att den
förut långt utanför vår rastpla†s tätt packade drifisen
hade skingrat sig, och vi satte derföre i fråga att genast
återvända till Safe Haven. Men dels voro vi alla ganska
trötte, dels hade Hellstad under bortgåendet skjutit en
ren, som vi ännu ej hemtat ned till båten och ej ville
lemna efter oss. En man sändes derföre efter renen
och vi beslöto att uppskjuta afresan till följande dag.
Men den alltid nyckfulla isen samlade sig åter under
nattens lopp i så täta massor kring den udde, der vi
befunno oss, att det var alldeles omöjligt att tänka på
något uppbrott, innan drifisfälten åter med förändrad
ström och vind skingrat sig.

Brödet jemte all den proviant vi fört med oss
från fartyget hade nu tagit slut, och vi nödgades
derföre lefva på köttet af de renar vi skjutit. Detsamma
var äfven förhållandet med kaffet samt tobaken, och af
dryckesvarorna hade redan längesedan den sista droppen
blifvit förtärd. Vi voro således reducerade till en ytterst
klen och enformig kost, i det att allt hvad som kunde
räknas till vegetabilia eller stimulantia helt och hållet
saknades. Ett af Malmgren gjordt anbud att tillreda en
brylå af något för zoologiskt ändamål medförd sprit, i
hvilken endast ett par ascidier och maskar blifvit 
förvarade, och som således ännu ej erhållit en alltför stark
osmak, omfattades derföre under vänttiden af manskapet
med ifver. Malmgren förmodade att ascidie-smaken
skulle kunna brännas bort. Tillredningen öfvervakades
med odeladt intresse, och sedan brylån blifvit afbränd
och förklarad färdig underkastades den allmän
granskning och kritik. Denna utföll öfver hufvud taget högst
fördelaktig. Endast tvenne personer ratade kosten,
nemligen Malmgren och jag. Vi voro äfven de ende som
kände den tillagade spritens föregående öden.

Den 11 Juli lågo vi instängde och höllo hela
dagen skarp utkik, utan att kunna upptäcka en farbar
öppning i isen. Något uppbrott kunde ej ens
ifrågasättas, och af fruktan att liksom förra gången försumma
det gynnsamma ögonblicket ville vi ej heller göra någon
längre excursion till det inre af landet. Vi dröjde
derföre hela den dagen vid grannskapet af vår rastplats.
Den följande morgonen hade deremot isen ånyo något
skingrat sig, till följd hvaraf vi genast sköto ut vår båt.
I början rodde vi i stilla och klart väder fram genom
gles drifis, men snart mötte vi stora isfält, hvilka 
lossnat från någon af fjordens inre delar och nu i ett
sammanhängande band lågo emellan oss och det temligen
öppna vattnet nämast Advent Bay. Antingen måste vi
återvända till vår förra rastplats genom den allt mer
och mer hopträngda drifisen bakom oss eller bana en
väg för vår båt genom eller öfver de framför oss
belägna vidsträckta isfälten. Äfventyret i Klaas Billen
Bay hade lärt oss, att hvardera vägen hade sina vådor.
Efter något rådslående beslöts dock att fortsätta den
HVITFISK (Delphinapterus leucas.)

en gång fastställda kursen, och mot förmodan lyckades vi
med ganska ringa möda bråka oss igenom det breda,
men mycket sönderfrätta isbälte, som skiljde oss från
öppet vatten. Knappast hade vi hunnit dit, förrän en
stark motvind började blåsa, så att vi först efter flere
timmars högst mödosam rodd nådde Isfjordens sydöstra
strand, hvarest vi för en stund stego i land, för att
hvila och intaga vår middagsmåltid, bestående af
rensoppa samt på kol rostadt renkött — den enda mat
som numera stod oss till buds. Derpå rodde vi vidare
genom åtskilliga tätt packade drifisfält till vestra stranden
af Advent Bay. Under denna rodd åtföljdes vår hvita
båt af stora skaror hvitfiskar, hvilka dels med sitt
vanliga klingande läte gåfvo till känna sin närvaro under
sjelfva båten, dels tumlade i vattenbrynet omkring oss.
Öfver hufvud taget möter man dessa djur oftare vid
Spetsbergen än hvalrossen, ehuru de ej finnas samlade i stora
skaror. De äro äfven svåra att skjuta eller harpunera
och fångas derföre för det närvarande obetydligt. I
fordna dagar deremot, under ryssarnes jagtperiod, här
äfven hvitfisken (belugan) utgjort föremål för en
systematisk fångst, och man finner ännu flerstädes på
stranden lemningar efter de ofantliga rep-nät, hvarmed denna
fångst idkades. För att med kula döda en hvitfisk
måste man hafva ett särdeles säkert och snabbt öga,
så att kulan träffar en bestämd del af hufvudet i
samma ögonblick djuret kommer upp för att andas. Så
förträfflige skyttar fångstmännen i allmänhet än äro, så
kan dock endast en eller annan af dem med
framgång idka denna jagt. Första rangen bland desse
mästare i skjutningskonsten intog under vår vistelse på
Spetsbergen obestridt en liten vindögd lapp, som
enkom för denna sin färdighet erhöll en betydligt större
hyra än det öfriga manskapet. Hans kula sades aldrig
förfela sitt mål, och någon riktningstid tycktes han
aldrig behöfva.

Den enda ryss-stuga, som ännu står något så när
oskadd qvar vid Isfjordens stränder, ligger på det vid
mynningen af Advent Bay utskjutande sandnäs, på hvilket
vi nu drogo upp vår båt. Såsom vi redan innan
afresan från fartyget erfarit, hade trenne förliste norrmän
tagit denna stuga i besittning. De trodde sig kunna
göra affärer på renjagten och väntade att, med den
fångst de gjort under sommaren, emot hösten blifva
afhemtade af några norska hvalrossfångare, hvilka innan
de återvända till Norge bruka besöka Isfjorden för att
fylla den ännu tomma delen af skutan med renkött.
Från det förlista fartyget hade kolonisterne medtagit
tillräckligt matförråd, och vi hoppades derföre att af
dem erhålla bröd, som vi under flere dagar alldeles
saknat. Tunnor som voro uppstaplade kring det lilla
huset, upphängda bitar af torrt renkött och skinka m.
m. utvisade redan från långt håll, att stugan ännu var
bebodd. Vi träffade äfven en af manskapet hemma,
som med gästfrihet emottog oss och villigt delade med
sig af det lilla brödförråd han hade. I stället begärde
han att erhålla krut, på hvilken vigtiga vara den lilla
kolonien led stor brist, sedan en olyckshändelse kommit
dem att förlora större delen af det medförda
krutförrådet; den unge mannens nog sydländska toilett, som
efter skeppsbrottet endast bestod af en ylleskjorta, ett par
benkläder och skor, tycktes mindre bekymra honom.
Här fingo vi äfven upplysning derom, att en engelsk
skonare med 4 à 5 »lorder» ombord ankrat i Safe
Haven; att enligt engelsmännens utsago äfven Dunér
återvändt dit, och slutligen att en del af engelsmännen
för närvarande voro sysselsatte med renjagt på Advent
Bays östra strand.

Äfven under 1858 års expedition besöktes denna
fjord. Stugan var då obebodd, men åtskillige norske
fångstmän hade begagnat den till en nöd-depôt, i hvilken
bröd, mjöl, gryn, bössor, krut, bly, harpuner, tändstickor, 
grytor m. m. voro nedlagda. Denna depôt var
afsedd för förlist manskap eller ofrivilliga öfvervintringspartier, 
och oaktadt stugans dörr var olåst, vågade ingen,
som ej var i nöd stadd, tillgripa de härvarande
förråden. Detta öfvervakades så strängt af de äldre
fångstmännen, att en harpunerare, hvilken, då hans gryta gått
sönder, härifrån försåg sig med en ny, endast med
stor svårighet undgick att blifva stämplad och anklagad
som nidingsman. Tändstickorna, krutet och knallhattarne 
voro icke förvarade i hermetiska lådor till skydd
för den fuktiga väderleken, men visade sig dock
fullkomligt användbara. Vi veta icke om sedan
sommarkolonien 1864 depôten härstädes blifvit förnyad, men en
betydlig qvantitet hermetiskt inlagd pemmikan, jemte en
jernbåt med tillbehör blef under 1861 års expedition
nedlagd vid Depôt-udden i Brandevijne Bay. Dessutom finnes
en stor, ehuru, enligt hvad man säger, numera af frosten
förstörd engelsk almbåt samt ett större parti för hundar
afsedd pemmikan nedlagda på norra udden af Amsterdam-ön, 
äfvensom en depôt af krut, bly m. m. i en
stenvarde vester om Cap Staratschin.

Innan vi afreste den följande morgonen, träffade vi
engelsmännen, hvilka i tvenne båtar kommo öfver från
östra sidan af Advent Bay. Vi anträdde sedan 
gemensamt, under en särdeles tät dimma, återfärden tvärs
öfver Isfjorden till Safe Haven, hvarest vi funno vår
skuta oskadad på samma ställe vi lemnat den.
Dunér träffade vi deremot ej; han hade blifvit orolig för
vårt öde bland isen och rest ut för att söka upp oss — 
ett vanskligt företag, då vi ingenstädes under färden
nedlagt några skriftliga notiser om vår kurs, och drifisen
nödgat oss att alldeles ändra den ursprungliga
reseplanen. Redan följande dagen återkom han dock till
vår stora glädje.

GLACIER VID ALKHORNET.



FJERDE KAPITLET.

Kol Bay. — Green Harbour. — Holländsk kyrkogård. — Trästycken
förmultna ej på Spetsbergen. — Staratschin. — Återresa till Advent
Bay. — Koloni i Ryss-stugan. — Sötvattensjö i det inre af landet. — 
Försök att tränga till Nordfjorden. — Vattenfall vid Saurie Hook. — 
Ofrivilligt bad. — Midle Hook. — Nordfjorden. — Återkomst till
fartyget. — Sultana. — Dödmanden. — Resa för att uppsöka 
Nordenskiöld. — Middag på Sultana. — Misslyckad artighet. — Afresa
från Isfjorden. — Vattenmärke.

Dunérs båtfärd.  Såsom redan är nämndt skiljdes
båtarne ungefär en half mil från Kol Bay, hvartåt jag
ställde min kosa. Under ett lätt duggregn uppdrogs
båten här på en temligen jemn sandstrand nära fjordens
botten, tätt invid en nästan oigenkännelig ruin af ett
rysshus. Ingen af båtens besättning hade någon egentlig
erfarenhet i tältning och matlagning enligt det af
engelsmännen under arktiska resor använda sättet (under
resan 1861 hacje jag ej min båt på detta sätt utrustad),
men efter ett par försök lyckades dock till trots för
regnet såväl det ena som det andra. Då regnet snart
upphörde och luften klarnade, syntes en del renar i
bergssluttningarne. Jagt börjades på dem med den
påföljd att trenne stycken snart hemfördes som byte
samt följande förmiddag ännu en.

Efter behöriga iakttagelser för bestämmande af
ställets läge afreste jag middagstiden följande dag,
gående med båten längs kusterna för att kartlägga dem.

Kol Bay är en obetydlig bugt. Den omgifves på
alla håll af berg, af hvilka de på ostkusten äro ganska
höga. De stiga först brant upp till en högslätt af
öfver 1,000 fots höjd, från hvilken återigen en stor
kupol höjer sig till 2,500 fot. Bottnens berg stiga blott
till en höjd af 1,200 fot, de närmast stranden på
vestkusten endast till 800, men bakom dessas platåer höjer
sig en spetsig topp till 1,500 fot. Rundt hela viken och
framför allt innerst i densamma ligger en temligen bred
slät landremsa, hvilken är täckt med ymnig vegetation
och till följd häraf utgör en god renmark. Hvad vikens
farvatten angår, bör seglaren akta sig för den ganska
långgrunda vestra kusten; deremot kan man följa
ostkusten ända till rysshusruinen och straxt utanför ankra
på 6 famnars djup; att segla innanför den nära
rysshusruinen utfallande elfven är ej att tillråda.

Från Kol Bay för jag vidare vesterut mot Green
Harbour, alltjemt följande kusten, hvilken från att vid Kol
Bays vestra horn vara en låg sandrefvel snart höjer sig
till en omkring 30 fot hög, nästan öfverallt lodrät stupa,
och med undantag af en nära Green Harbour befintlig
bred men grund bugt, hvari en elf utfaller, fortlöper
nästan rätlinigt hela vägen. Kuststräckan är till följd
häraf ytterligt enformig att passera. Närmast
stranden är vattnet alldeles grundt och hafsbottnen utgöres
af stora stenblock, hvilka öfverallt der isen ej bortskrapat
alla mjukare föremål, äro höljda af en ymnig algvegetation.
Sedd ifrån båten syntes Green Harbour alldeles isbelagd,
men då jag steg upp på ett högre isblock visade det
sig, att detta endast var en synvilla, beroende på den
föga upphöjda punkt, hvarifrån isen betraktades, och att
farvattnet till vestkusten var öppet, om också tätt 
isbeströdt. Ungefär midnattstiden kommo vi öfver till
andra sidan och lyckades också snart finna en lämplig
rastplats för vår båt. Efter att ännu ett par timmar
hafva varit sysselsatte med matlagning och dylikt, gingo
alla man till kojs och slumrade snart tungt in på den
hårda, bågformigt böjda och ojemna bädd som
båtbottnen erbjöd.

Följande middag uppsteg jag på en öfver tältplatsen
liggande kulle för att taga pejlingar. Fjorden kunde
härifrån öfverses i hela dess utsträckning. Den begränsas
i öster af ett temligen högt taffelberg med en mängd
likt tinnar utskjutande klippstycken; i bottnen ser man
ett stort, renrikt lågland, bakom hvilket mera rundade
berg höja sig; i dess sydvestra horn nedskjuta
isfjell; vestra sidan begränsas närmast af en föga hög
kedja kullar, bakom hvilka på temligen betydligt
afstånd berg höja sig till 1,500 fot. Från dessa fjell
nedströmmar en af de vattenrikaste elfvar på Spetsbergen,
samt utfaller något söder om den punkt der tältet var
uppslaget. Innanför denna elf var fjorden ännu betäckt
af drifis. Nära den punkt der jag befann mig låg en
gammal Holländsk kyrkogård med ett dussin grafvar,
af hvilka en ännu bar ett kors med läslig
inskription, nemligen:

AN 1766 HIER LEYT BEGRAAVEN ELBERT
SYMON VAN MARKEN OUT 22 YAAR IS GERUT DEN
18 APRIL OP HET SCHIP DE ZAAYERDAAR OP
COMMANDUR CORNELIS MOY.

Brädet, på hvilket inskriptionen var skrifven,
visade liksom åtskilliga dylika ännu 100 år äldre
grafkors, af hvilka spillror funnos vid Sorge Bay,
Amsterdam-ön m. m., intet spår till murkenhet, ehuru det såg
slitet och medfaret ut, och de svarta ursprungligen
insänkta bokstäfverna numera stodo upphöjda öfver den
öfriga trämassan. För den kemiska eller kanske
rättare kemiskt organiska omsättning, som betingar
trä-ämnets förmultning, behöfves tydligen en högre
temperatur än den som är rådande i dessa nordliga nejder.

Jag reste under dagens lopp vidare kring den del
af fjorden, till hvilken isen ej förhindrade oss att
framkomma, samt landade slutligen före midnatt något vester
om fjordmynningen, vid ett der befintligt ännu blott
halfförfallet rysshus. Stället har sin märkvärdighet. Den
ryska jägar-eremiten Staratschin dog af ålderdomssvaghet
i ett härvarande ryskt etablissement år 1826. Han hade
några och 30 särskilda gånger öfvervintrat på
Spetsbergen, bland annat en gång 15 vintrar å rad, och han
betraktades derföre med stor vördnad och aktning af
samtlige såväl ryske som norske fångstmän. Udden,
der denne gamle, arktiske veterans stuga var upprest,
är på vår karta utmärkt med namnet Cap Staratschin.

Isen hade fortfarande varit synlig ute i sjelfva
hufvudfjorden och stötte straxt vester om den lilla bugt,
der rysshuset stod, alldeles tätt till land, hvarför ett
framträngande längre vesterut ej var möjligt. Då den
under måltiden ytterligare på ett betänkligt sätt närmade
sig rysshuset, beslöt jag att återvända till Kol Bay för
att om möjligt undgå att blifva innestängd. Jag
afseglade kl. 1 på natten och hann, efter något besvär
med isen i mynningen af Green Harbour, till Kol Bays
vestpynt kl. 6 f. m. Här gingo vi genast till kojs,
betydligt uttröttade af de 18 timmars arbete vi haft, och
sofvo till omkring kl. 6 e. m., hvarefter vi afreste till
Advent Bay, emedan isen fortfarande gjorde det
omöjligt att komma fram utom längs kusten. Fjellen
mellan Kol och Advent Bay äro af en ganska märklig form.
De stiga nästan lodrätt upp ur hafvet och klyfva sig i
allmänhet i åtskilliga utsprång, hvilka ofta nog ligga i tvenne
rader öfver hvarandra. Det andra berget från Advent
Bay liknar på ett i ögonen fallande sätt de på en
götisk kathedral förekommande, utspringande
sträfpelarne; i klyftorna bo milliontals alkor, hvilka med sitt
oupphörliga skri fylla luften. Bakom dessa strandfjell
höjer sig först den vid Kol Bay nämnda fjellkupolen,
derefter en annan af samma höjd men af en ofantlig
bredd. Rodden längsmed denna kuststräcka försvåras
derigenom att hafvet är djupt ända intill klipporna, och
att drifisen derföre ej hindras af några på afstånd från
kusten strandade större isblock. Emellertid lyckades vi
dock leta upp en väg genom isen, och kl. 3 på
morgonen framkommo vi till Advent Bay.

För att inhemta underrättelser om kamraternas
färder, gjorde vi genast ett besök hos det förlista manskapet,
som bodde i den gamla ryss-stugan på lågnäset vid
mynningen af Advent Bay. Här blefvo vi emottagne
med den förekommande gästfrihet, som är gemensam för
araben i öknen, jägaren i Amerikas urskogar och
fångstmännen bland polarhafvens is. Vi undfägnades med
allt hvad huset förmådde, trakterades med jagthistorier,
råd och suppositioner rörande isens läge o. s. v. Bland
annat erforo vi, att de under en renjagt fått reda på
en ej obetydlig sötvattensjö, temligen högt öfver hafvet
i det inre af landet. Ryssarne måtte hafva idkat
betydlig jagt eller fiske (?) derstädes, åtminstone hade de

ansett det löna mödan att transportera en liten ekstock
dit upp. Denna ekstock hade norrmännen tagit ned till
hafsstranden och begagnat såsom släde vid forslingen af
de skjutna renarne öfver snöfälten. Den utgjordes såsom
vanligt af tvenne urhålkade och hopfogade trädstammar.
Då jag här erfor, att mina kamrater afrest åt Sassen
Bay, beslöt jag att om möjligt genast ro förbi denna fjord
och först rasta på Middle Hooks strand. Men trots
alla ansträngningar lyckades det ej att tränga genom
isen, och den 6:te kl. 11 f. m. måste vi derföre slå upp
vårt tält på södra armens sydkust under fullkomligt
hällregn. På eftermiddagen blåste en stark bris och
isen skingrade sig mycket. Jag afseglade derföre kl. 1
på morgonen till trots för regnet, som alltjemt fortfor,
samt tjockan, som inom kort blef så tät, att det var
omöjligt att urskilja något föremål på 50 alnars afstånd från
båten. Lyckligtvis hade isen skingrat sig, så att det
gick beqvämt att segla och ro efter kompass. Då nästan
hela fjorden var passerad, hördes ungefär i stäfvens
riktning ett doft brusande, påtagligen härrörande från
någon vid Cape Thordsen utfallande elf. Den en gång
tagna kursen bibehölls emellertid och ungefär tre
fjerdedels timme derefter varsnades högt uppe i luften en
snötäckt bergstopp. Tjockan hade då något lättat och
båten var på knappt 1,000 alnars afstånd från land,
men först då vi kommit betydligt närmare kunde bergets
fot skönjas. Sedan folket hvilat ut och frukost blifvit
intagen, reste jag vidare utåt fjorden allt mer och mer
hindrad af is. Vid det båten vände kring Cape
Thordsen, varseblefs det kanske ståtligaste vattenfall på
Spetsbergen, en elf som nästan lodrätt nedstörtar från en
700 fot hög klippa och derefter i en våldsam fors faller
ut i hafvet. Det var bruset af detta fall som hörts
ute på fjorden och gifvit den första landkänningen.
Här började isen blifva allt tätare och färden allt
besvärligare. Det var ej nog att, såsom man så ofta gör,
stiga upp på de tvenne isstycken, mellan hvilka man
önskar passera och skjuta dem åtskils, ofta måste yxan
anlitas för att afhugga smärre utskjutande iskanter.
Under detta arbete inträffade det missöde, att styrmannen
sprang ut på ett isstycke, som brast i tvenne stycken
och kantrade, hvarigenom han fick pröfva sin simkonst
bland isen. Vi lade kort derpå i land, på det att han
måtte kunna, så godt tillgångame medgåfvo, ömsa kläder
och värma sig något efter det iskalla badet.

Jag klättrade genast upp på den temligen branta
stranden och vandrade ett stycke utåt kusten, som här,
bildande en stor mängd små bugter, allt mer och mer
kröker sig i nordlig riktning. Klipporna stupade med
50 fots höjd lodrätt i hafvet, och i de små vikarne flöto
otaliga isstycken. Fjorden tycktes emellertid längre
inåt längs stranden blifva något mindre isbeströdd, om
än de utskjutande uddarne delvis hindrade mig att se
långt framåt. Båten sköts derföre ånyo ut, och lifvade
af hoppet att komma från detta vedervärdiga trassel
bland isen anlitade alla man efter bästa förmåga sina
krafter. Försöket tycktes i början krönas med framgång,
ty så snart vi passerat förbi de nyssnämnda uddarne och
hunnit till den lågländta del af stranden, som derefter
vidtager och med Sauriedalen fortsätter till det inre af
landet, var vattnet längs kusten alldeles rent. Men detta
gynnsamma förhållande förändrades fullständigt, så snart
det af isklippor skyddade grunda vattnet vid stranden
upphörde, och djupt vatten vidtog vid den brant 
sluttande stranden under Middle Hook. Vi mötte här så mycket
is, att det ånyo blef nödvändigt att staka båten fram
mellan drifisstyckena. Ända till kl. 4 e. m. banade vi
oss på detta sätt en väg framåt, men derefter blef det
omöjligt att komma längre, emedan isen inåt
Nordfjorden låg fullkomligt packad. Vi beslöto derföre att
tillsvidare lägga till vid närmaste strand och att låta
det på isens tillstånd bero, huruvida vägen framdeles
borde väljas åt Nordfjorden eller åt det långa lågnäs,
som från hufvudfjordens nordkust utskjuter i sydlig
riktning.

Styrmannen och Johan Mattisen begåfvo sig landvägen
inåt Nordfjorden, dels för att efterse isens läge åt detta
håll, dels för att jaga renar; jag steg deremot rätt
uppföre det närbelägna fjellet för att få en öfverblick
af sjelfva hufvudfjorden. Det visade sig då, att det ej var
alldeles otänkbart att på denna väg återvända till
fartyget, ty från södra armen sträckte sig en temligen bred
isfri ränna långt fram mot Cape Boheman, och från dettas
yttersta udde gick en annan öppen ränna inåt isen.
Frågan blef alltså blott humvida mellanrummet mellan
dessa rännor, hvilket ej kunde utgöra öfver ½ mil, skulle
kunna passeras. Större delen af detta mellanrum
visade sig som en alldeles jemn isslätt och tycktes således
upptagas af ett enda isfält, öfver hvilket i värsta fall
båten borde kunna släpas. Då skyttarne, efter att hafva
nedlagt en präktig renoxe, återkommo med underrättelsen, 
att isen inåt Nordfjorden var »oframkommelig»,
beslöto vi derföre att dröja öfver natten på detta ställe
och att derefter följande dag försöka ro öfver till
lågnäset. Sedan jag på morgonen ännu en gång kastat
en blick på isens läge och funnit den nästan oförändrad,
rodde vi raskt in bland isen och befunno oss snart i
första rännan, hvilken sedd från båten var betydligt
mindre isfri och svårare att igenkänna än från fjellet.
Lyckligtvis låg isfältet temligen stilla, och vi kunde
derföre utan några synnerliga äfventyr tränga oss igenom,
så att vi redan kl. 2 e. m. drogo upp båten på yttersta
udden af Cape Boheman. Sedan vi här ätit middag och
hvilat ut fortsättes vägen hemåt. Först vid midnatten
lade vi till vid fartyget. Vi erforo der att Nordenskiöld
ännu ej hemkommit.

Under rodden i mynningen af Safe Haven varsnades
ett fartyg med något egendomlig rigg, hvilket
besättningen ej igenkände; eljest pläga de norske
Spetsbergs-fararne redan på långt håll igenkänna hvarje skuta
från Tromsö eller Hammarfest. Att de ej gjorde det
denna gång visade sig snart helt naturligt; det var
nemligen en i dessa farvatten ovanlig syn, en Engelsk
pleasure-yacht »Sultana», tillhörig Mr Birkbeck i
Aberdeen, ett fartyg som visserligen var ytterst komfortabelt
och en förträfflig seglare, men hvars svaga, blott 2 tum
tjocka bord och glest stående spanter gjorde det till en
för ishafvet föga duglig farkost. Dess egare hade ock
beslutat att i sällskap med några andra engelsmän på
denna sin yacht resa till Spetsbergen för att jaga renar,
sälar, hvalrossar och isbjörnar. Låtom oss genast säga,
att emedan fartyget ej vågade sig in i isen,
engelsmännen icke fingo ens se de tvenne sista species af
djur.

Den 11:te företog jag en kort utflygt åt Dödmans-öret,
en låg ödslig udde som skiljer Isfjorden från
Forelandsfjorden, och som af Spetsbergs-fararne erhållit sitt namn
till erinran om en derstädes omkommen kamrat.

Då Nordenskiölds båt alltjemt uteblef, oaktadt den
öfverenskomna tiden för vårt sammanträffande längesedan
förflutit, blefvo vi ombord på fartyget ganska orolige
för desse kamraters öde, isynnerhet som vi sjelfva nyss
erfarit hvilka svårigheter båtresor i Isfjorden vid denna
tid erbjödo. Jag beslöt derföre att följande dag
anträda en ny resa inåt fjorden för att uppsöka den andra
båten och möjligen berga dess besättning, i fall båten
skulle lidit någon skada bland isen. Svartbåten
bemannades med samma manskap som förut, och jag
afreste längs nordkusten samt ankom till Cape Boheman
på aftonen den 12:te. Tvenne gånger hade vi besökt
detta ställe men utan att erhålla någon ortbestämning
på denna för Isfjordens karta vigtiga punkt. Då denna
gång utsigterna härtill voro bättre, qvarblef jag här till
morgonen den 13:de. Under tiden gjorde vi en
fotvandring till lågnäsets högsta punkt (omkring 200 fot öfver
hafvet) och kunde härifrån öfverse Nordfjordens
mynning ända till Middle Hook. Jag fann här tvenne
skeletter efter renoxar med ofantliga horn, hvilka lågo
nästan intrasslade i hvarandra. Manskapet förmodade,
att dessa djur omkommit i slagsmål under bnunsttiden.
Den eljest skygga renen anfaller då till och med
menniskan. En af det förlista manskapet i stugan vid
Advent Bay berättade sålunda, att han under en renjagt
om hösten blifvit anfallen af en stor renoxe, och då
krutet blifvit vått så att bössan klickade, nödgades han
taga till flygten öfver en djup elf, hvars vatten gick
honom öfver midjan. Renen följde efter och sam öfver
till andra stranden, så att mannen åter nödgades söka
skydd bakom elfven. Efter att sålunda flera gånger
hafva vadat af och an i det iskalla vattnet, fick han
ändtligen bössan i ordning och fällde sin smäckfeta,
hornbeprydda motståndare.

Man kunde härifrån se att isen mot fjorden var
ogenomtränglig; den väg jag följt den 8:de var nu
alldeles spärrad. Då det således var omöjligt att på denna
väg nå Middle Hook, der jag förmodade att den andra
båten skulle finnas, beslöt jag, sedan jag genom
nedläggandet af en stor renoxe så betydligt ökat
proviantförrådet, att vi kunde hålla ut ännu några dagar, att
först gå öfver till Advent Bay och derefter styra till
Cape Thordsen; och då det kunde antagas som alldeles
säkert, att Nordenskiöld, för den händelse han på annan
väg lyckats slå sig igenom isen, ovilkorligen skulle komma
att rasta på ettdera af dessa ställen, föresatte vi oss att
såväl på lågnäsets yttersta spets som på Advent Bays
norra udde nedlägga underrättelser om vår färd. Vid
vår rastplats upprestes derföre en stenvarde, i hvars
midt nedsattes en stor stock drifved, vid hvars öfversta
spets en flaska innehållande brefvet var bunden.

Efter en rodd genom temligen isfritt vatten
ankommo vi på eftermiddagen till Advent Bay och erhöllo
här af de i rysskojan boende den underrättelsen, att
Nordenskiöld och Malmgren få timmar förut lemnat
denna bugt. Till följd häraf återvände äfven jag på
morgonen följande dag tillbaka till Safe Haven, dit jag
anlände kl. 6 e. m.»

Samma dag voro vi bjudne till en läcker middag på
Sultana, hvarest vi gjorde bekantskap med samtlige de
engelske resenärerne, hvilka utgjordes af Mr E. Birkbeck,
skonarens egare, R. T. Y. C; Mr Graham Manners-Sutton; Mr
Alfred Newton, numera zoologie professor i Cambridge; Mr
W. W. Wagstaffe, doktor, och slutligen Herr H. Lorange,
norrman och tolk för de öfrige. Sedermera besökte
de engelske och svenske resenärerne ofta hvarandra,
och vi blefvo i tillfälle att beundra den för dessa
breddgrader ovanliga elegans och komfort, med hvilken
Sultana var inredd och tillika förvåna oss öfver huru någon
kunde falla på den idéen att med detta vackra och
bräckliga nötskal segla igenom drifisbeströdda haf, utan några
dugliga båtar eller annan duglig utrustning. En stöt
emot den aldra ringaste isbit hade varit tillräcklig att
borra ett hål i fartygets sida. Endast med krut och
bly voro de engelske herrarne väl försedde, förmodligen
i beräkning på ett lifligt skjutande, en sak i hvilken
de redan flitigt öfvade sig. Under vår vistelse i Safe
Haven lyckades bland annat några af Sultanas herrar att
skjuta en ung säl med hagel. Mr Newton förde den
till Malmgren, som förut varit i tillfälle att noga
studera Spetsbergens sälarter, för att bestämma den, men
hade den oturen att falla i sjön, då han skulle klättra
uppför vår skutas ej synnerligt beqväma trappa, hvilken
i det hela mera försvårade än underlättade
uppklättringen och derföre äfven endast vid mera ceremoniösa
tillfällen, såsom t. ex. vid besök af »lorderne», uthängdes
af skutans skeppare. Han drogs dock snart af de mera
muntre än medlidsamme sjömännen upp igen, våt från
hufvudet till fotabjellet, men detta oaktadt ännu vid
godt lynne och med den slocknade pipan i mun. Emot
den befarade förkylningen ordinerades grogg af doktorn,
med fullt tillfredsställande resultat.

I allmänhet förkyler man sig icke på Spetsbergen,
ehuru man nästan dagligen är utsatt för
temperaturvexlingar, hvilka i sydligare klimat förr eller sednare
skulle medföra ganska betänkliga följder; och man kan
tryggt påstå, att ett sundare, för kroppens välbefinnande
mer gynnsamt sommarklimat än Spetsbergens knappast
torde finnas på jordytan. Under de trenne somrar, som
de svenska expeditionerna besökt dessa trakter, har intet
enda fall af katarr, diarré, frossa, feber eller någon annan
sjukdom inträffat ombord på expeditionens fartyg. Vi
stodo dessutom i nära beröring med nästan samtlige
Spetsbergsskeppare och tillbringade mången stund med
dem i samspråk om dagens stora frågor, hvilka
naturligtvis ej kunde röra sig kring Polens, Preussens eller
Mexikos angelägenheter. Vår verld var mera inskränkt,
dess innevånares antal mer fåtaligt; äfven obetydligare
tilldragelser t. ex. ett mindre olycksfall utgjorde
derföre en för våra förhållanden anmärkningsvärd och
behörigen kommenterad händelse. Då vi aldrig hörde en
sjukdom omtalas, så kan det derföre anses såsom ett
bevis derpå, att under de tre somrar, som vi vistades
på Spetsbergen, ingen enda af de 2 till 300 man, som
sysselsätta sig med Spetsbergsfångsten, varit angripen af
någon allvarligare sjukdom. Härtill kommer, att under
hela den tid, som norska Spetsbergsfångsten varat, d.
v. s. under en tidrymd af omkring 40 år, intet enda af
sjukdom förorsakadt dödsfall egt rum under
sommarexpeditionerna; och dock här under denna tid större
delen af fångstmännen ofta plötsligen utbytt den tidtals
kalla, tidtals nästan outhärdligt starkt upphettade kajutan
emot en vistelse under flera dygns tid i fria luften,
utan skydd af tält eller ytterplagg; de fleste af dem hafva
någon gång efter ett ofrivilligt iskallt bad låtit de våta
kläderna torka på kroppen; för alla hafva torra strumpor
och fotplagg utgjort en sällsynt lyx. Orsaken till detta
i hygieniskt hänseende så exempellöst gynnsamma 
förhållande tro vi, att man bör söka i bristen på
smittämnen i luften. De otaliga, knappast för det skarpaste
mikroskop skönjbara fröpartiklar, som i sydligare länder
fylla luftkretsen, minska dess klarhet och, efter hvad
man trott, utgöra orsaken till de i jordländernas paradis
härjande epidemierna, saknas här helt och hållet. Äfven
då ett hastigt temperaturombyte inom menniskokroppen
beredt jordmånen för febern, kan den derföre i dessa
trakter af brist på frö ej uppstå och utbilda sig, och
det skulle derföre ej förvåna oss, om i en framtid mången
sjukling skulle från södern sändas upp till den höga
norden för att vinna ny helsa och nya krafter.

Isen i fjordmynningen hade redan några dagar
innan vår återkomst till fartyget skingrats, så att
farvattnet åt söder låg öppet, men en ihållande stiltje
förhindrade afresan ända till den 16:de på aftonen, då Axel
Thordsen ändtligen lättade ankar för att söka uppnå
Storfjorden.

Innan afresan blef en jernbult inslagen såsom
vattenmärke på yttre sidan af holmen, utanför östra stranden
af Safe Haven. Den 15 Juli kl. 4 e. m. låg märket 1,4
meter öfver hafvets yta.





FEMTE KAPITLET.

Afresa från Isfjorden. — Ankring i Bel Sound. — Den nya glacieren. — 
Utfärd för dess fotografering. — Märkvärdiga kläckningsställen. — 
Ovanlig vextlighet. — Dunérs färd till van Keulens Bay. — Bo af
simsnäppan. — Nordenskiölds färd till van Mijens Bay. — Peppar 
ocn glas-kuren. — Afresan från Bel Sound. — Horn Sounds tind. — 
Ankomst till Dun-öarne. — Rikedom på ägg. — Tärnans mod. — 
Råttkämsens kläckningsställen. — Kartläggning af Horn Sound. — 
Mördade ryssar. — Upptäckt och straffadt nidingsdåd. — Afsegling
till Storfjorden. — Kappsegling.

Den 17 på morgonen hade vi kommit ut ur
Isfjorden och började passera bergssträckningen, som skiljer
denna fjord från Bel Sound. Framför dessa fjell
utbreder sig ett vidsträckt, ödsligt lågland, som närmast
Bel Sound bildar en temligen långt utskjutande
sandudde. För att passera denna äfvensom det utanför
udden liggande grundet måste vi hålla långt ut till sjös.
Vinden öfvergick allt mer och mer till fullständig
motvind men friskade fortfarande till, så att den, då vi
kommo utanför Bel Sounds mynning, förvandlades till
en ytterlig häftig storm, hvilken åtföljdes af regn, tjocka
och så häftig sjögång, att en stor del af vår ej
särdeles sjövana besättning blef sjösjuk och oduglig till
tjenstgöring. Länge försökte vi dock att kryssa emot
stormen söderut, men då vi slutligen sågo att intet
kunde vinnas dermed, vände vi och sökte hamn i Bel  
Sound. Den 18:de på aftonen fälldes ankaret vid Middle
Hook något söder om den egentliga, af några skär
omslutna lilla hamnen, hvilken ännu befanns full med is.

Stormen fortfor den 19:de och 20:de med oföminskad 
kraft. Nordenskiöld begaf sig detta oaktadt på
en mindre utfärd till holmen utanför Nordfjordens
mynning, för att derifrån fotografera det nya isfjell, som
igenfyllt en af de för några få år tillbaka bästa och
mest besökta hamnar på Spetsbergen. Denna hamn var
belägen på norra stranden af van Mijens Bay
(Nordfjorden) i Bel Sound, straxt innanför den stora ö, som på
två små sund när fullständigt afstänger fjorden.
Ankarbottnen var god och man var der mera än i de flesta
andra s. k. hamnar på Spetsbergen skyddad för storm
och sjögång. Då Spetsbergs-fararne under sommaren
begåfvo sig från nordkusten till Storfjorden brukade de
ofta anlöpa denna hamn för att invänta gynnsammare
förhållanden med vind och is, eller för att i de
närbelägna gräsrika dälderna jaga renar. Äfven för den
Torellska expeditionen 1858 utgjorde hamnen en af de
först och längst besökta stationer. Under denna tid
genomkorsade expeditionens deltagare i alla riktningar
det kring hamnen liggande landet, hvars fordna
utseende Nordenskiöld derföre alldeles noga kunde erinra
sig. Ofvanom hamnen fanns då ett bredt, af
glacierelfvar genombrutet slammland, i vester begränsadt af
höga berg, i nordost af en lågländt ås, på hvilken ett
rysskors stod upprest öfver en graf. Längre åt öster
vidtog ett sankt slättland, som genomskars af en 
betydlig elf och slutade vid Kolfjellet. Straxt ofvanom det
af ofantliga moräner bildade slammland, som utgjorde
hamnens strand, vidtog småningom en låg men bred
glacier, som icke slutade med någon tvärbrant afsats,
och derföre förmodades vara återgående. Åtskilliga
hafssnäckor, som funnos bland slammet på stranden, och
hvilkas skal ännu voro betäckta med alldeles frisk
epidermis, ingåfvo dock Torell redan då den misstanken,
att dessa slammhögar ej voro moräner, utan att de af
isfjellet nyligen blifvit uppressade från hafvets botten.
Under vintern emellan 1860 och 1861 bröt den förat
oansenliga glacieren fram öfver moränmassorna och
rysskullen, uppfyllde hamnen samt trängde långt ut i hafvet.
Den bildar nu ett af de största isfjell på Spetsbergen,
från hvilket stora isblock ständigt nedfalla, så att ej
ens en båt med säkerhet kan nalkas dess
söndersplittrade bräm.

Beklagligen gaf den vid afresan från fartyget
visserligen stormiga men klara väderleken snart vika för
ihållande dimma och regn, så att endast en ganska dålig
och otydlig fotografi kunde erhållas af den nya glacieren.
Då Nordenskiöld skulle återvända, satte floden med sådan
häftighet in genom det trånga sundet söder om ön, att
han i sin med fyra man bemannade båt flera gånger
förgäfves sökte ro fram den korta sträcka, som utgör
sundets längd. Efter att under dessa försök med knapp
nöd hafva undgått att blifva af den otroligt våldsamma
strömmen kastad emot de talrika klipporna i sundet,
måste man, utan att vara försedd med tält eller
oljkläder, under hällregn på södra stranden af van Mijens
Bay invänta en med ebb en inträffande förändring i
strömmens riktning. I brist på något annat medel att
hålla sig varma sprang båtpartiets manskap under diverse
upptåg af och an i det hällande regnet på stranden.
En tjufjo uppskrämdes från sitt bo, och såsom vanligt
gjorde den sig ytterst ynklig och dålig för att sjelf
blifva föremål för fridstörarnes uppmärksamhet och
derigenom rädda sina ägg. Medlet begagnas äfven af andra
fåglar och är troligen probat mot den eljest sluga
Spetsbergsräfven; för oss utgjorde det deremot
endast en uppmaning till ett mera omsorgsfullt letande.
Inom kort funno vi äfven ett bo med några ägg, eller
rättare några gråbrüna ägg liggande utan underrede på
den ytterst vattendränkta marken. På likartade ställen
lägga äfven tärnan och simsnäppan sina ägg, och man
har svårt att förstå huru de derstädes kunna erhålla
den för kläckningen nödiga värmen, då äggens undre
del tyckes vara i omedelbar beröring med vattnet,
som silar sig ned från den närbelägna drifvan.

Under tiden hade stormen och sjögången blifvit så
häftiga, att man behöfde flera timmar för att komma
fram de få böss-skotthåll, som, sedan sundet passerats,
skiljde båten från fartyget. Vid återkomsten voro alla
man derföre alldeles uttröttade och genomvåta.

Den 20:de gingo Malmgren och Dunér i land vid
hamnen, som ligger tätt under Middle Hooks väldiga och
branta fjellmassa. Här påträffades en för Spetsbergen
utomordentligt yppig vegetation, utmärkande sig genom
rikedom på åtskilliga vexter, hvilka annars utgöra stora
sällsyntheter för Spetsbergens flora, t. ex. den blå- och
hvitblommiga vackra Polemonium pulchellum. Denna
ovanliga vextlighet förorsakas af den bördiga jordmånen, 
hvilken årligen gödes af de fogelskaror som kläcka
på fjellets branta sidor. Samma dag inkom en jakt som
utgått från Bergen för att fånga haakjerring (Scymnus
microcephalus) på bankarne vester om Bel Sound. Den
hade under vägen besökt Tromsö, och skepparen hade
der blifvit anmodad att föra bref och tidningar till
expeditionens medlemmar, men ej medtagit något, emedan
han icke trodde sig komma att träffa Axel Thordsen,
hvilken enligt hvad man antog redan borde befinna sig
i Storfjorden. Den hederlige skepparen berättade oss
detta med största lugn i verlden, men tycktes dock ej
obetydligt flat öfver, att Axel Thordsen just var det första
fartyg, han under sin resa norrut påträffade.

Följande dag den 21:sta förbyttes, såsom så ofta
händer på Spetsbergens vestkust, den förut rådande
starka stormen till en så fullkomlig stiltje, att ingen
möjlighet fanns att med segelfartyg komma från stället.
För att åtminstone på något sätt draga nytta af detta
ytterligare dröjsmål utrustades och bemannades båtarne
ånyo och afsändes på expeditioner åt olika håll.

Dunérs båtresa.  »För att bestämma hamnens 
geografiska läge, qvardröjde jag vid fartyget till aftonen
och begaf mig derefter på väg tvärs öfver van Keulens
Bay, hållande kurs mot ett högt berg, som begränsar
denna bugt på södra sidan och utanför hvilket enligt
uppgift af Hellstad ett till rastplats lämpligt lågnäs
skulle befinna sig. Vinden, som ännu fastän svagt
flägtade ut genom Sydfjorden, gynnade således äfven färden,
och det gick raskt undan. Då båten närmade sig till
land, visade det sig dock nödvändigt att hålla längre inåt
fjorden, emedan dyningen gick så våldsamt mot yttre
sidan af det från berget utskjutande lågnäset, att det ej
var rådligt att lägga till derstädes. Jag styrde derföre
in mellan några små öar, öfverallt omgifna af skär, öfver
hvilka bränningarne våldsamt brusade och skummade;
ofta var båten nära att stanna på grund, och detta
inträflfade slutligen ett par gånger, men först sedan den
inkommit i smult vatten, der bränningarne ej längre 
förmådde skada. Efter en stunds rodd trängde vi oss
genom ett smalt och grundt sund mellan fastlandet och
en större lågländt ö. Här mötte vi en båt från 
barkfartyget, hvilken begifvit sig hit för att samla drifved
och som under förbifarten naturligtvis äfven plundat
holmen på ägg, hvarföre der ej fanns något för oss att
hemta. Vi foro derföre förbi denna ö rätt in i en vacker
liten bugt, som insköt på vestra sidan af den udde, vi
nyss kringfarit. Denna bugt är en af de behagligaste
båthamnar man kan påträffa på Spetsbergen. Man finner
der nemligen skydd för sjögång, en beqväm strand hvarpå
man kan uppdraga båten, drifved och friskt vatten ur en
liten bäck, som utfaller innerst i bugten, och dertill är
det breda lågland, som med ungefär 6 fots höjd öfver
hafvet urbreder sig längs foten af fjellen ända bort till
fartygshamnen på sydkusten, i motsats till de flesta
dylika, hvarken kärrigt eller sandigt, utan utgöres af en 
alldeles jemn och hård grusbädd, fläckvis täckt af en 
sammanhängande och rik, purpurröd blomstermatta, uteslutande
bildad af Saxifraga oppositifolia. Från denna slätt resa
sig till högst 50 fots höjd några kalkklippor med
vertikalt stående, från norr till söder strykande lager, hvillka
äro anmärkningsvärda genom sin utomordentliga rikedom
på bergkalk-försteningar. Bland något fint stenras vid
foten af en dylik klippa fann jag ett bo af Spetsbergens
vackraste fogel, simsnäppan (Phaloropus fulicarius).
Boet innehöll fyra ägg, hvilka utan spår till rede lågo
bland stenarne.  Midt i boet fanns till och med en
mindre stenbit af ungefär samma storlek som äggen.

På toppen af dessa klippor uppställde jag mina
instrumenter och observerade midnatts-solhöjden. Några 
CAP AHLSTRAND

timmar derefter skulle längdbestämningen göras, och då jag
befarade att vakna alltför sent, om jag lade mig att
sofva, begaf jag mig på en vandring åt högfjellen.
Under vägen påträffades i de fossilförande lagrens
riktning ännu flera sådana klippor som jag nyss omnämnt.
Afståndet till sjelfva fjellen var dock så betydligt, att
jag uppgaf tanken på att hinna dit, men jag kunde dock
tydligen se, huru äfven här lagren fortsattes uppåt den
1,200 fot höga fjellsidan, stående först vinkelrätt, såsom
i de låga klipporna, men sedan så småningom böjande
sig åt vester. Ofvanom fjellsidan åt stranden vidtager
först en platå och slutligen den högsta toppen, som stiger
till öfver 2,000 fots höjd. Ett sönderslitet hvitt skinn
jemte afgnagda knotor af en polarräf lågo bland stenarne.
Räfven hade kanske dött af hunger under vintern, och
andra hungrande kamrater hållit till godo med det lilla,
som kunde vara att förtära på honom.

Sedan jag återkommit från min vandring, använde
jag den öfriga delen af natten att upptaga en specialkarta
öfver bugten, hvilken utan tvifvel skulle väl lämpa sig
till hamn äfven för fartyg, observerade kl. 6 f. m.,
frukosterade och afreste derpå mot en hög sandudde,
som syntes längre in på sydkusten. Vägen gick förbi
ett land, föga storartadt och alltför ödsligt för att
synnerligen draga uppmärksamheten till sig. Det utgjordes
af nästan sammanhängande isfjell, af hvilka likväl
intet gick ut i sjön. Stranden utgjordes af flacka
sandåsar. Bakom isfjellen höjde sig trenne taggiga fjellhorn,
det enda anmärkningsvärda på hela vägen. Straxt efter
middagen framkommo vi till den nyssnämnda udden,
bildad derigenom att fjorden här böjer sig åt söder, för

att blott en half mil derifrån sluta vid tvenne stora
isfjell, af hvilka blott det sydvestra går ned i hafvet. 
Jag qvarblef här till kl. 4 e. m. för att erhålla
ortbestämningar.

Det enda intressanta, som erbjöd sig på denna
obehagliga, af haf på ena och kärr på andra sidan
begränsade udde, var den mängd hvitfiskar, hvilka gingo i det
grumliga vatten, som nedströmmade från ett innanför
udden beläget isfjell och uppgrumlade nästan hela den
inre fjorden. Hvitfisken tyckes företrädesvis älska ett
dylikt vatten, ty det är mest utanför glacierelfvarnes
mynning, man finner honom. Sannolikt söka de härstädes
sin föda — möjligen bestående af sådana lax- eller
forell-arter, som vi under 1861 års expedition sågo
simma i en bäck vid Wijde Bay. Det vanna solsken, som
för tillfället rådde, tycktes likaledes särdeles behaga dem,
och de unga gråa eller gråhvita fiskarne tumlade omkring
med de gamla snöhvitar bland hvilka en isynnerhet tycktes
i hög grad njuta af den angenäma värmen. Den sam
nemligen med stjerten nedåt och hela hufvudet höjdt
öfver vattenbrynet, men blef på ett obehagligt sätt störd i
detta lofliga förehafvande af ett skott, som till lycka
för oldfadren ej träffade, men som dock betog den all
lust att fortfarande åse de ungas lek.

Under öfverfarten till motsatta stranden lade jag
mig, ytterligt trött som jag var efter 40 timmars vaka och
ständig rörelse, på bottnen af båten och sof en timmes
tid, till dess vi lade till vid vår nya rastplats. Denna
gång hade vi det missödet att påträffa en obehaglig
båthamn. Den utgjordes nemligen liksom den förra af
en liten sandig ö, omgifven på trenne sidor af kärr och
jökelelfvar. Men liksom på de förra ställena erhöll jag
äfven här astronomiska bestämningar. Kl. 8 f. m. den
23 Juli afseglade jag ånyo, följande den norra kusten.
Vinden friskade på alltmer och öfvergick mot middagen
till hård kultje, men var sydostlig och således ypperlig
för fortkomsten; vi begagnade oss naturligtvis deraf och
redan kl. 2 e. m. var båten vid fartyget.»

Norra kusten af v. Keulens Bay är ganska olik den
södra. Den upptages nemligen, utom det obetydliga
isfjell som bildat den sista båthamnen, icke af glacierer,
utan bergen stiga brant upp från sjön, så att de bilda
höga väggar, hvilka upptill afslutas med en högslätt.
De tvenne yttersta stiga till 2,000 fots höjd.

Under eftermiddagen vexte vinden till storm, hvilken
den 24:de rasade med fruktansvärd häftighet, så att vårt
lilla fartyg, som annars låg ytterst lätt på ankarkettingarne,
nu spände dem alldeles räta, ja det fanns ögonblick,
då Hellstad befarade, att ankarne ej skulle mäkta
qvarhålla skutan. Och dock hade fartyget nu blifvit infördt
i den egentliga hamnen. Isstyckena hade nemligen
genom den starka dyningen blifvit formligen söndermalda,
dels mot stranden, dels mot sig sjelfva. Denna hastiga
söndermalning gifver ett begrepp om dyningens
våldsamhet, ty isstyckena voro ända till 6 fot tjocka och
ofta ända till 20 fot i längd och bredd. Ankarne
qvarhöllo dock fartyget. Följande dag hade stormen
betydligt saktat sig, så att all fara var förbi. Nu
började man dock hysa allvarliga farhågor för Nordenskiöld,
som ännu ej återvändt från sin båtfärd, och dessa
stegrades ännu mera, då han ej ens under förmiddagen
den 26 återkom. Den starka stormen gjorde det
nemligen föga troligt, att han fullföljt sin plan att efter
kartläggningen af van Mijens Bay resa förbi det vid Middle
Hook ankrade fartyget till hufvudfjordens mynning,
för att der erhålla en noggrann ortbestämning. Vi
beslöto i alla fall, att fartyget den 27:de skulle göra några
slag i mynningen af fjorden för att upptaga den
engelska båten, i fall den verkligen befunne sig der, och
i motsatt fall vända åter till hamnen. Hellstad gick
emellertid allt som oftast upp i masten för att efterse
om ej någon båt vore i sigte. Ändtligen anmälde han att
ett segel syntes ute i fjorden, och inom kort hade
Nordenskiöld hunnit ombord.

Nordenskiölds båtresa.  »Sedan stormen afstannat och
den häftiga sjögången något minskats, reste jag den 21
e. m. med engelska båten och fyra man till det inre af
van Mijens Bay i Bel Sound, dels för att fullständigt
upptaga denna fjord, dels för att om möjligt insamla
en större mängd af de intressanta löfaftryck, af hvilka
jag redan under första resan funnit några stycken
vid foten af Kolfjellet. Vi lade ut från fartyget vid den
tiden på dagen, då strömmen var gynnsam i norra
fjordens mynning, och ställde kursen rakt till det ställe af
Kolfjellet, hvarest de förutnämnda vextaftrycken blifvit 
funna. Båten var provianterad med bröd och kaffe för
8 dagar, men deremot hade vi endast tagit obetydligt
kött med oss, i hopp om en god jagt i de gräsrika
dälder, hvaraf stränderna omkring det inre af fjorden
bestå. Genast då vi, efter en, till följd af den goda
strömmen, hastig och lätt rodd, uppnått Kolfjellet, sändes
derföre en man ut att försöka sin lycka som renjägare och en
annan med ett laxspö till en elf, som utmynnar ungefär ¼ 
mil närmare fjordens mynning, för att om möjligt fånga
en Spetsbergslax (dock ej för grytans utan för zoologens
räkning); kocken begynte laga upp eld för att koka
mat och framförallt kaffe, och slutligen företog jag mig
att bland skifferlagren vid stranden leta efter försteningar.
Skifferlagren voro dock af frosten så söndersplittrade,
att man hade svårt att i de anstående men grusade lagren
uppleta en stenbit af helst några qvadrattums
genomskärning, och något löfaftryck kunde jag denna gång
alldeles icke finna. Jägaren kom snart åter, utan att
hafva sett spår till någon ren, och fiskaren något
sednare, förklarande att en lax väl aldrig förirrat sig till
en elf, så gyttjig som den, hvilken flyter emellan
Kolfjellet och nya jökeln. Allt manade oss således att
lemna denna ogästvänliga strand. Sedan vi förtärt
vårt kaffe, rodde vi derföre genast vidare längsmed
stranden inåt fjorden. Emot natten blef det temligen
kallt, så att på vattenytan en tunn skorpa ny is bildade
sig, hvilken ej obetydligt hindrade rodden. Vi lade
derföre snart ånyo till vid ett kalt och sankt ställe på
fjordens norra strand för att der dröja öfver natten.
Följande dagen rodde vi vidare, först till Sundevalls berg,
sedan genom ganska tät drifis till södra stranden af van
Mijens Bay.

Denna bugts norra arm är så grund, att man redan
¼ mil från stranden knappast kan ro fram med en båt,
och i fall landvallen höjer sig några få fot så blir den
alldeles torr. Bugten fortsättes utan någon bestämd
strandafsats långt inåt landet genom en låg, flerstädes
ganska gräsrik däld, som bildar en af de bästa renmarker
på Spetsbergen. Äfven nu kunde man redan på långt
håll urskilja några renhjordar, hvilka betade på slätten
eller längsmed sidorna af berget. Vi lade till och ett par
man sändes i land för att jaga dem. De voro dock så
dåliga skyttar, att de endast lyckades skjuta en enda ren.

Den 23:dje seglade vi från vårt andra rastställe vid
fjordens södra strand med god vind vidare, förbi
fartygets ankarplats till den udde, som i söder begränsar
mynningen af Bel Sound. Ute på fjorden var sjögången
så häftig, att vi endast med svårighet kunde leta oss
en väg genom de våldsamma bränningar, som öfverallt
omgåfvo den strand, dit vi ärnade oss. Det blef sedermera
ganska svårt och mödosamt att draga vår båt så högt
uppför den branta stranden, att den ej kunde nås af
det häftiga vågsvallet. Efter att först hafva burit
alla sakerna i land, lyckades vi dock slutligen att få
upp den tomma båten på en hög, ett stycke från
stranden belägen snödrifva, hvarest vi förmodade att den skulle
vara i säkerhet. Men oaktadt vädret var kallt och
ruskigt, smälte eller afdunstade dock snön i den starka
stormen så hastigt, att vi hvarje morgon måste flytta
vår båt något högre upp.

Hela dagen den 24:de och 25:te blåste en så stark
storm, att fartyget ej kunde, såsom aftaladt var, segla
ut från hamnen vid Middle Hook, för att upptaga vår båt
och sedan segla vidare söderut. Det ogynnsamma
vädret äfvensom nödvändigheten att passa på fartyget
hindrade äfven mig att företaga nàgra längre utflygter.
Sedan de oundgängliga astronomiska iakttagelserna
blifvit gjorda och trakten närmast båten geognostiskt
undersökt, sysselsatte jag mig derföre i båttältet med
en länge £örsummad redaktion af mina reseanteckningar.

Några af manskapet afsändes till en vid fjordens
mynning utskjutande udde, för att der uppbygga en
stenvarde och i den nedlägga några skriftliga
underrättelser om vår färd, för den händelse, att fartyget
skulle hafva lyftat ankar och af stormen nödgats hålla
till sjös utan att hafva upptagit oss. Vi ämnade i så
fall ro åter till Sundevalls berg för att förse oss med
färskt kött. Vår enda ren var redan nästan förtärd,
och i den trakt, der vi nu rastade, fanns ej ett grässtrå,
än mindre några renar, ej ens fogel. Ifrån denna
vandring återkom vår eljest stortalande draggare, som för
omvexlings skull fått tillstånd att medfölja på denna
båtfärd, haltande och ömklig. Han påstod sig hafva sett en
björn, sprungit efter den och derunder fallit ned för en
bergbrant. Kamraterna, som ej tycktes hafva mycken
tillit till hans mod, påstodo i stället, att han sprungit
för björnen. Följande dag beklagade sig samma man
öfver illamående, och vid återkomsten från en
utflygt fann jag honom sittande i båten med gapande mun
midt emot en annan sjöman, som hade en skarpslipad
knif i handen, på hvars spets en god dosis af ett rödt
pulver, tydligen från min Cayenne-flaska, var strödt. På
förfrågan, hvad detta skulle betyda, sade mästaren
i draggningskonsten med en säker doktorsmin, att
»ulfven» fallit ned för honom och att den skulle lyftas
upp igen med peppar. Mina föreställningar till trots
administrerades läkemedlet med den påföljd, att den sjuke
hastigt måste ut ur tältet för att med vatten bota
botemedlet. Hans eljest starkt talföra tunga tystnade för
den återstående delen af utfärden; »ulfven» blef
fortfarande i nedan och mannen ville ej mera gå in på mitt
förslag att förnya kuren med en ny dosis af det ypperliga
men brännande läkemedlet. Detta erinrar om en annan
kur med mera bedröflig påföljd, om hvilken man i en
sjöförklaring på Hammerfests tingshus läser: Sjömännen
förklarade på ed, att de förlidet år, efter att hafva 
förlorat sitt fartyg i Norra ishafvet, räddade sig öfver isen
till Spetsbergen. Under öfvervintringen derstädes dogo
emellan julen och nyåret 1844—45 tvenne man, Bergström
och Sunder, den förre af skörbjugg den sednare af
»mavesyge». Sunder sjelf sades hafva uppgifvit, att
orsaken till de häftiga smärtor, som förebådade hans död,
var den, att skomakaren Moberg velat kurera honom med
stött glas. Glaset erhölls genom pulvrisering af ett
timglas, ett af fartygets få räddade inventarier, hvilket
skomakaren begärde och erhöll af skepparen.

Först den 26:te saktade sig stormen och sjögången
något, så att vi kunde uppsöka fartyget, hvilket vi funno
liggande qvar på sin gamla plats utanför hamnen. Under
öfverresan steg jag i land på stranden närmare
sydhamnen och insamlade derstädes bitar af stenkol, hvilka
innehöllo körtlar af ett fossilt, bernstenslikt harz.
Förmodligen härrörde detta harz från fotntida barrträd,
som en gång vuxit i dessa nu så ödsliga trakter.»

På morgonen den 27 Juli afseglade Axel Thordsen
söderut för frisk ost-sydostlig vind, hvilken dock nära
nog dog bort, då vi seglat förbi sydpynten af Bel Sound.
Sednare under passagen förbi Dunders bugt, en bred men
föga djupt inskjutande vik söder om Bel Sound, friskade
den till för en stund men blef sedan åter ytterst svag;
dessutom inhöljdes snart alla oss omgifvande föremål
med en ogenomtränglig tjocka, hvilken först på
middagen den 29:de åter lättade. Då nu landkänning
erhölls, visade det sig, att fartyget efter tvenne dagars
segling blott hunnit till höjden af den ögrupp, som ligger
omkring en mil norr om Horn Sounds mynning och
som utgör den vanliga ankarplatsen för de fartyg, hvilka
ämna besöka Horn Sound. Då tjockan sänkt sig ned
till hafsytan och sålunda försvunnit från de öfre
luftlagren, upprullade sig för våra blickar den mest
majestätiska tafla, man möter på Spetsbergen, i det att Horn
Sounds-tindarnes solbeglänsta toppar blefvo synliga,
liksom uppburna af de tjocka molnmassor, som inhöljde
allt vid deras fot. Dessa berg resa sig, såsom den
vidfogade afbildningen utvisar, i trenne branta och spetsiga
fjellhorn till en höjd af 4,500 fot öfver hafvet, och redan
Scoresby nämner dem såsom Spetsbergens högsta och
ståtligaste fjell. För oss, som dock så ofta seglat förbi
denna kuststräcka, var denna utsigt alldeles ny. Under
större delen af året tyckes nemligen dimman hälja dessa
den högsta nordens högsta bergstoppar för den
förbifarande seglaren.

Vinden dog helt och hållet bort under
eftermiddagen. För att ej onyttigt fömöta tiden ute på sjön,
läto vi derföre bogsera fartyget till de blott 1/2 mil aflägsna
Dunöarne. Ankaret fälldes på morgonen den 30:de i
den här befintliga förträffliga hamnen, som emot hafvet
är skyddad af en mängd skär och trenne stora öar,
hvilka man förgäfves söker på äldre sjökort. Öarne
äro samtliga låga och släta och innehålla åtskilliga
grunda sötvattensdammar. De äro sålunda särdeles
lämpliga kläckningsplatser för ejdrar, så mycket heldre
som isen kring dem tidigare bryter upp än kring de
flesta andra holmar på Spetsbergen. Sedan längre tid
tillbaka äro också dessa öar kända såsom särdeles rika
dunvär. För att samla ägg och dun söker derföre
Spetsbergsfararen under Juni månad gerna hamn vid
Horn Sound, och besättningarne på de fartyg, som först
hinna dit, frossa formligen på ägg och fogel. Man äter
kokta ägg, äggpankakor af diverse slag, begagnar
ägg-gula i stället för grädde till kaffet m. m., och en af
ägg öfverfylld tunna står ständigt öppen på fartygets
däck. En del lägges i salt och hemföres jemte dunet
till Norge. Denna fångst är således ännu ganska
betydlig, men det oförnmuftiga ödandet af både ägg och
fogel gör dock, att den för närvarande är ojemförligt
mindre än hvad den varit för ett tio- eller tjugutal af år
tillbaka. Ville fångstmännen skona foglarne, hvilka nu
ofta skjutas blott för den föga värderika fjäderns skull,
och upphöra med insamlingen af ägg vid Juli månads
början, eller åtminstone blott borttaga friska ägg, skulle
ejdern utan tvifvel åter hastigt förökas, men vi betvifla
att en dylik förnuftig beskattning af dunvären på
Spetsbergen någonsin inträder. Snart nog torde dessa
nyttiga foglar, i likhet med hvad förhållandet redan är
med hvalfisken och snart nog torde blifva med hvalrossen
och renen, ej längre kunna upptagas bland de djur, som
i större mängd förekomma vid Spetsbergens kuster. I
Norge, der ejdrarne numera äro fullkomligt fredade,
hafva de redan betydligt ökats, men tillika efter hvad
man säger börjat öfvergifva de förut ensamt skyddade
dunvären, hvarföre också dessas egare beklaga sig öfver
den nya, utan tvifvel högst förnuftiga förordningen.

Genast efter det vi kastat ankar, gingo vi i land
dels på holmarne dels på de närmast utskjutande 
uddarne af fastlandet, för att göra ortbestämningar m. m.
Äggkläckningstiden hade tydligen nyss slutat. Äfven de
ejdrar, som lyckats bevara sina bon från plundring, hade
redan lemnat ön och summo omkring stränderna
åtföljda af nyss utkläckta ungar. Deremot möttes man
vid ilandgåendet på holmarne af stora svärmar tärnor,
som under vildt skri sökte försvara sina ägg eller ännu
blott dunklädda ungar. I fall tärnan ej genom dessa
anfall förådde hvar hennes ägg eller ungar befunno
sig, skulle dessa till följd af sin grågula färg vara
ganska svåra att upptäcka bland det underliggande, af
en lafvart ofta gulprickade stengruset. Tärnsvärmarne
kringflaxade dock nu besökaren med ett sådant raseri,
att man endast i nödfall ville besöka deras
kläckningsplats.

På fastlandet bildades kustfjellens sidor af ett groft
stenras, som ända högt upp var täckt med en liflig
grönska. Här var också det högnordiska djurlifvet ännu
i full verksamhet. Man träffar nemligen härstädes otaliga
skaror af Spetsbergens minsta simfogel, råttkämsen
(Mergulus Alle). Namnet erinrar om vårt svenska ord råtta
och är i så måtto ganska betecknande för denna lilla
fogels lefnadsvanor. Dessa foglar välja nemligen till
kläckningsställen de ofantliga stensamlingar, som
flerestädes på Spetsbergen träffas vid fjellens sidor och
möjligen utgöra lemningar af gamla sidomoräner. Vid dessa
ställen förekommer råttkämsen i otrolig mängd. En
del flyga omkring i luften i skaror, hvilka äro så täta, att
man vid en flygtig blick kunde taga dem för moln,
andra åter sitta så tätt sammanpackade på stenblocken,
att man med ett enda skott kan fälla 10 till 20 stycken,
eller krypa likt råttor under jorden i hålen emellan
stenarne. Då Torell och Nordenskiöld år 1861 besökte
Spetsbergen, ankrade de i midten af Juni månad vid
dessa öar. De ville insamla några råttkämsägg och
genomletade för detta ändamål förgäfves springorna
mellan stenarne. Redan voro de på väg att återvända
med oförrättadt ärende, då ett kacklande läte, som kom
djupare nedifrån, ådrog sig deras uppmärksamhet. De
begynte derföre att bända upp stenarne och fångade
nu flera lefvande foglar samt funno äfven några ägg,
hvilka lågo omedelbart på isen mellan stenarne.
Förmodligen hade den egentliga kläckningstiden då ännu
ej inträdt. Eget var att fömimma den låt, som hördes
från stenarne, då man tätt vid jorden härmade fogelns
läte. Utan att någon fogel blef synlig, hördes
beställsamma svar från alla riktningar af jordens inre, och
dessa svar framkallade nytt och åter nytt kackel, så
att en enda fråga gaf anledning till ett mycket
långvarigt samspråk emellan ställets befjädrade, men råttlikt
lefvande bebyggare. Råttkämsen utgör Spetsbergens
kramsfogel, och dess kött är ej tranigt utan särdeles
välsmakande. Under vår vistelse vid Horn Sound sköts
också en stor mängd. Hvarje skott ansågs förfeladt,
som ej på en gång fällde 7 till 10 foglar.

Sednare på dagen utgingo Nordenskiöld och Dunér
i hvar sin båt mot Horn Sound för att kartlägga äfven
denna fjord. Meningen var att den ena af oss skulle ro
tvärs öfver fjorden till dess sydpynt för att der taga en
ortbestämning, samt derifrån fortsätta färden längs kusten,
till dess han mötte den andra båten som skulle följa norra
stranden. Emellertid omintetgjordes detta förslag genom
ett förhållande, som ofta inträffar på vestkusten af
Spetsbergen och som det här torde vara lämpligt att
omnämna. Vid sydostlig vind har man nemligen ofta
under kusten nästan fullkomlig stiltje, medan en häftig
storm blåser vid fjordmynningarne. Isynnerhet äro Bel
Sound, Horn Sound och vid ostlig vind Magdalena Bay
kända som riktiga stormhål. Så var ock nu händelsen.
I trakten af fartygets ankarplats rådde stiltje med stark
dyning, närmare Horn Sound deremot häftig motvind
och ytterst hög sjö. Vi måste derföre, med 
uppgifvande af vår ursprungliga reseplan, lägga till vid
fjordens norra strand och prisa oss lyckliga, då vi, efter
att hafva rott igenom de häftigt brusande och skummande
bränningarne, lyckades komma i land utan annat
missöde än det, att en våg slog in och fyllde Dunérs båt
just då den skulle lägga till. Följande dagen kunde vi
dock medelst triangulering från fjordens norra strand
erhålla drägliga bidrag för dess kartläggning, och under
natten återvände vi till fartyget, nöjda att åtminstone
ej helt och hållet hafva förfelat vårt mål.

Under återvägen besökte vi den innersta holmen
vid hamnen. På stranden lågo i en liten hög nio
kranier af ryssar, hvilka, efter hvad det säges, här skola
hafva blifvit mördade och rånade på sin fångst af en
engelsk besättning. Denna röfvarebesättning förblef
ostraffad för sitt nidingsdåd, men genom en underbar
tillfällighet blef ett annat på Spetsbergens kuster
föröfvadt, likartadt brott upptäckt och gerningsmännen
befordrade till straff. Besättningen på en rysk lodja sade
vid sin återkomst till Archangel, att de vid Spetsbergen
genom olyckshändelse förlorat sin kapten och tvenne
man. Detta ådrog sig naturligtvis ingen synnerlig
uppmärksamhet, men några år derefter (1853) fann en ännu
lefvande norsk Spetsbergsfarare en bösskolf bredvid ett
menniskoskelett. Bösskolfven var fullristad med inskrifter,
som upplyste, att egaren blifvit af sin besättning med
afsigt qvarlemnad på land jemte tvenne andre män,
hvilka innan skriften afslutades omkommit af hunger.
Skepparen sjelf hade tydligen sedermera delat samma
öde. Den märkliga dagboken slutar den 3 Mars.
Normannen, som fann bösskolfven, sände den till 
Archangel, brottet blef uppdagadt och brottslingarne sända
till Sibirien.

Den 3:dje afseglade vi vidare söderut med mycket
klen vind. På eftenniddagen mötte vi betydliga massor
drifis, af hvilka fartyget snart alldeles omgafs och hvilka
tidtals omöjliggjorde ett vidare framträngande. Under
fortfarande kryssning i isen varsnades vesterut ett segel,
som höll emot norr och utan svårighet tycktes tränga
fram. Häraf slöto vi till öppet vatten och styrde ditåt.
Då vi närmade. oss fartyget, igenkändes det såsom en
galeas från Tromsö, hvilken vid vår afresa låg aftacklad
i hamnen och således lemnat Norges kuster betydligt
sednare än Axel Thordsen. Signaler om samtal gåfvos
honom utan annan påföljd, än att han hissade sin flagga
och seglade vidare. Vi voro emellertid angelägna att
få om ej bref och tidningar, ty i fall sådana funnits
ombord, skulle väl vår svenska flagga föranledt honom att
invänta oss, så åtminstone några underrättelser om 
tilldragelserna i verldens bebodda delar, om kriget i
Amerika och Danmark o. s. v. Framförallt ville vi veta,
huruvida vårt eget fädernesland hade krig eller fred.
Alla Axel Thordsens segel voro redan hissade och
dessutom tillriggades ett läsegel af samtliga båtseglen.
En formlig jagt börjades, öfvervakad med passion och
från sjömännens sida åtföljd af en och annan svordom
öfver skepparens beteende på det andra fartyget, så olikt
Spetsbergsfararnes i dylika fall mycket »gentlemanlika»
uppförande. Jagten hade sina svårigheter; vår väg
spärrades af mer än ett isband, som med våld måste
genombrytas, men slutligen kommo vi dock fartyget så
nära, att en båt kunde utsättas, hvilken till följd af
isen och den svaga vinden snart kunde ro upp den andra
skutan. Malmgren gick nu jemte Hellstad och några
man ombord till dem och förmådde dem att vända,
samt inbjöd skepparen, oaktadt den allmänna
förbittringen — som under rodden bland annat yttrade sig i
högljudda hotelser att med en medtagen studsare skjuta en
kula i fartygets vattengång — på ett glas till Axel Thordsen.

Nykterhet kan icke egentligen räknas bland
fångstmännens föröfrigt verkligen ganska många goda
egenskaper. Undantag finnes visserligen äfven här vid lag,
men i allmänhet anser sig hvalrossfångaren skyldig att
under den långa vinternatten i sus och dus göra ända
på de specier sommarfångsten inbringat. Deras lefverne
under denna tid är derföre merendels en styggelse i
den öfriga, för närvarande genom sträng pietistisk
riktning utmärkta befolkningens ögon. I början förde
man äfven spirituosa med sig på fångstfärderna, för att
dermed i gladt lag fira en lycklig jagt eller stärka sig
mot frost och fuktighet; men sedan detta gifvit
anledning till en mängd bedröfliga olyckshändelser, har man
tagit för princip att fullständigt bannlysa bränvinet från
Spetsbergsskutan. Märkvärdigt nog iakttages detta äfven
temligen samvetsgrannt, och i det ögonblick
fångstmannen lemnar Norges kuster, inträder derföre ett
fullständigt afbrott i vinterdieten. Ett glas varmt toddy
eller någon annan dylik stärkande dryck blir nu en
länge saknad läckerhet, vid hvars syn den mörkaste
panna blir ljusare, den trögaste tunga talför. Äfven
denna gång kunde vår vänliga bjudning ej emotstås, och
snart sutto vi tillsammans med den främmande skepparen
i vår trånga kajuta, språkande politik och bemödande
oss att ur hans orediga framställning skaffa oss ett
begrepp om ställningen i Europa. Inga bref eller
tidningar fingo vi, men väl sorgeposten att Als blifvit
taget. Föröfrigt berättade han oss, att ej särdeles mycken
is fanns söderut, och att han sjelf ej egentligen hade
utgått på fångst utan för att berga en del plankor,
ankare m. m., härrörande från ett med trävaror lastadt
fartyg, hvilket, blifvit öfvergifvet af sin besättning och
med golfströmmen från sydligare trakter fördt upp emot
norden, samt slutligen sönderslaget emot klipporna utanför
Charles Foreland.

Efter en stunds samspråk, återvände gästen till sitt
fartyg och vi fortsatte vår resa söderut.



HORNS SOUNDS TINDER




SJETTE  KAPITLET.

Segling förbi Sydkap. — Ankring i Storfjorden. — Strömmar och
väderleksförhållanden derstädes. — Rysskolonien vid Whales Point. — 
Ryssarnes sista öfvervintring på Spetsbergen. — Klättring till toppen
af Whales Point. — Herrlig utsigt. — Svårigheter vid bergsbestigningar 
på Spetsbergen. — Ankomst till Agardhs Bay. — Gurrhos
skeppsbrott genom kantring af en grundis. — Agardhs Bay. — Lees
Foreland. — Utrotningskriget mot hvalrossarne. — Walter Thymens
Strait. — »Antoinettes» förlisning. — Anderssons öar, — Lycklig
björnjagt. — Förvexlingsnäset. — Missöden derstädes. — Häftig
storm.

Den 6 Augusti lyckades vi ändtligen komma
förbi Sydkap. Här förhindrade oss isen att, såsom vi
ämnat, ankra, och vi seglade derföre vidare längs
ostkusten af Spetsbergen emot Whales Head, hvars
fjellmassor tydligt förtonade sig emot norra horizonten.
Drifisens läge hindrade oss dock att uppnå denna
hamn, och det såg flera gånger ut som om Storfjorden
skulle vara alldeles spärrad under detta år, och som om
vår resas hufvudmål sålunda skulle blifva förfeladt; men
efter att en tid hafva seglat i nordostlig riktning, funno
vi dock att åtminstone södra delen af Stans Foreland var
omgifven af öppet vatten. Vi satte derföre kurs på
Whales Point, hvilken som en bred platt fjellmassa
syntes i nordost. Här ankrade vi den 9 kl. 6 f. m. vid
den nordvest om sjelfva det höga fjellet liggande låga
hyperitudden.

Vi hade således ändtligen kommit till Storfjorden,
det egentliga målet för 1864 års expedition. Men den
korta polar-sommren var redan så långt framskriden,
att högst tre veckors arbetstid kunde påräknas, såvida
vi ej ville alltför uppenbart riskera att utan nödig
utrustning utsätta oss för en öfvervintring. För att kunna
fullgöra det oss gifna uppdraget blef det derföre så mycket
nödvändigare att använda hvarje gynnsamt ögonblick,
som den skildring öfver väderleksförhållandena i
Storfjorden, vi af Spetsbergsfarare erhållit, ej lofvade
särdeles godt. Lyckligtvis visade det sig, att deras
afskräckande beskrifningar om de härstädes rådande
dimmorna egentligen ega sin tillämpning på Tusenöarne,
hvaremot i den inre fjorden råder jemförelsevis klart väder.
Man kan derföre, såsom på flera ställen vid Spetsbergen,
i det inre af fjorden hafva molnfri himmel och solsken,
medan vid mynningen en ogenomtränglig dimma är
rådande. Orsaken härtill bör tydligen sökas i
hafsströmmarnes gång. Medan en arm af golfströmmen, såsom
de vid Sydkap och Tusen-öarne hopade drifvedsmassorna
utvisa, åtminstone under en del af året stryker förbi södra
delen af West-Spetsbergen och Stans Foreland, är deremot
den arktiska ström, som tränger in från Helis Sound och
Walter Thymens Strait, företrädesvis rådande i det inre af
Storfjorden. Man träffar derföre icke någon drifved vid
denna fjords stränder, hvarföre man äfven är nödsakad
att vid båtfärder föra med sig nödigt bränsle. Under
båtfärder längs Spetsbergens nordkust kan man deremot
nästan alltid påräkna att i rastplatsens grannskap finna torrt
och förträffligt material till och med för en stor stockeld.

Hamnen vid Whales Point utgöres af en liten, från
alla sidor skyddad bugt med god ankargrund, ehuru
förmodligen ej af tillräckligt djup för stora fartyg. På
den udde, som bildar hamnens norra sida, stå ännu
ruiner af några rysshus, hvilka utgöra lemningar efter
en af ryssarnes största kolonier på Spetsbergen. I
stället för att beskrifva denna i dess nuvarande, nästan
fullkomligt förstörda skick, lemna vi här ett utdrag ur
Keilhaus beskrifning öfver samma ställe, sådant det var
vid hans besök derstädes år 1827.

»Etablissementet bestod af tvenne särskilda
boningshus, hvartdera med flera flygelbyggnader. Med
undantag af ett par af dessa sednare voro husen uppförda af
godt timmer, så att de voro mycket olika de stora
plankskjul, som ryssarne begagnat på West-Spetsbergen, Det
största boningshuset var omkring 12 alnar långt, 8 alnar
bredt och 3 till 4 alnar högt. Taket var betäckt med
ett tjockt lager af jord och sten samt hade nästan ingen
sluttning. Ungefär en aln öfver golfvet, som utgjordes
af bara marken och nu var betäckt med tjock is, funnos
»britscher» (sängplatser) anbragta, mellan hvilka endast
en smal gång löpte längs midten af golfvet. Flera
fönster funnos långt ned vid sängplatserna, men rutorna
voro nu borttagna. En stor, förträfflig bakugn af
tegelsten intog barackens ena hörn, och i det andra
hängde ett litet skåp, hvarpå stod skrifvet med krita
på ryska »Den 23 Juli 1825». En i väggen inskuren
inskription lydde »För sju månader», hvilket troligen
utgör längden af den tid, man uppehåller sig här.
Expeditionerna afgå vanligtvis i Augusti från Archangel och
väntas tillbaka i April. Ryssarne bruka eljest ligga
på Spetsbergen ett helt år, nemligen från Augusti till

Augusti. Boningshusets dörr förde till en stor förstuga
med plankgolf, i hvilken en eldstad hade funnits. Från
denna förstuga gick en annan dörr till ett långt rum,
hvilket, att döma af en der stående svarfstol, tycktes vara
ett arbetsrum. På ena sidan sammanhängde det med
ett lätt bygdt skjul, som troligen utgjorde ett Slags
förrådshus. På den andra sidan kom man till en badstuga,
som upptog den stängda sidan af barackens bakugn.

Det andra boningshuset, som låg omkring 60 steg
från det första, var inredt på samma sätt som detta,
men mycket mindre. Öfver ingången stod skrifvet på
ryska: »Detta hus tillhör anhängarne af den gamla tron».
Såväl här som i det större huset funnos en mängd mindre
husgerådssaker och annat smått såsom skedar och
tallrickar af trä, krukor och tranlampor af groft stengods,
virknålar, kort, ett dambräde, skoläster, hvaribland en
till barnskor, samt icke få exemplar af ett ganska
egendomligt instrument, som utgjordes af en liten taggig
träskifva, fästad på ett långt skaft, således en slags krattor,
hvars ändamål skall hafva varit att tjena till hudskrapor,
eller såsom Keilhau benämner dem: »Klöemachine.»

Denna barack hade blott en tillbyggnad, nemligen
en alldeles ny förstuga, som förmodligen tillika skulle
tjena till magasin. I förstugans yttre dörr var anbragt
ett skjuthål med anledning af isbjörnarnes täta besök
vid husen. På kullen mellan husen och hamnen stodo
inalles 5 kors, hvilka voro 5 till 6 alnar höga och
prydda med smakfulla utskärningar, inskrifter m. m.
En del af dessa inskrifter voro slavoniska, andra ryska.
En af dem lydde som följer: »Detta kors blef upprest
för de rättroende kristna till Guds ära den 20 Aug. 1823.»
På ett annat: »Detta kors blef upprest för de rättroende
kristna till Guds ära af förmannen Ivan Rogatschef år 1809.»
Dessa kors, som gerna uppresas vid ankomsten för att
bereda framgång åt fångsten och en lycklig hemfart,
bidrogo i ej ringa mån att pryda platsen, ty utom
arbetets prydlighet hade de nyare ännu en alldeles frisk
träfärg. Förruttnelsen framskrider endast ytterst
långsamt på dessa breddgrader.»

Ryssame hafva under de sednaste åren alldeles
upphört att besöka Spetsbergen, kanske afskräckta af den
sista öfvervintringen, som hade en högst olycklig Utgång.
En af deltagarne Ivan Nikolajeff Kalinin berättar derom i
sin sjöförklaring inför byfogdekontoret i Hammerfest
följande. »Jag seglade i fjor (1851) med lodjan S:t.
Nikolai på en fångsttur till Spetsbergen. Den 19 Juli
kom lodjan till det ställe på Spetsbergen, som
norrmännen benämna »Lilla Röde Bay.» Här byggde
besättningen 3 till 4 hus och halade derpå fartyget upp
på land. Då detta var utfördt fördelades manskapet:
skepparen med 3 man dröjde i Lilla Röde Bay, de
öfriga (14 man) reste med båtarne åt olika håll för att
göra fångst och nedlade inalles 230 renar. Under vintern
erhöllos ytterligare 30 renar, 90 räfvar samt en mängd
sälar. Den 5 December voro alla de utsände
fångstmännen återkomne till Lilla Röde Bay och dröjde
sedermera öfver vintern derstädes. Men kort efter nyåret
utbröt sjukdom, förnämligast skörbjugg, bland
besättningen och ryckte undan inalles 12 man, bland hvilka
skepparen och styrmannen; en dog i Januari, tre i
Februari, fem i Mars, en i April och en i Maj månader.
Då så många af besättningen voro döda, var det
omöjligt för de återstående sex männen att göra någon fångst
eller att hala lodjan i sjön, isynnerhet som äfven bland
dem fem voro sjuka. De kunde derföre endast försöka
att uppehålla lifvet, intilldess de fingo hjelp. I början
af Juli ankrade tvenne norska fartyg, förda af
skepparne Lihatta och Danielson, i Lilla Röde Bay samt
bergade lodjan och dess hjelplösa besättning. Särskildt
förklarade Kalinin, att den medicin Danielson och
Lihatta medbragt och det syrgräs Danielson lät 
tillreda räddade Kalinins sjuka kamrater från undergång.»
Medicinen lärer egentligen bestått deruti, att nämnde
skeppare genom hugg och slag tvang de sjuka till
rörelse och arbete. Såsom oftast fallet är, då skörbjugg
hemsöker ett öfvervintringsparti i dessa trakter, torde
den äfven denna gång hafva förorsakats af brist på
disciplin och deraf härrörande lättja under den mörka
tiden.

Hamnen omgifves af låga klippor bestående
uteslutande af hyperit, såsom vanligt söndersplittrade i
upprättstående prismatiska pelare. Bakom hyperitklipporna
på hamnens södra sida vidtager ett sankt lågland, som
är uppfyldt af sötvattensdammar, i hvilka Malmgren
påträffade en mängd särdeles intressanta
sötvattens-crustaceer och hvilka derföre, deras ringa djup oaktadt,
ej torde bottenfrysa under vintern. För att komma till
sjelfva Whales Point måste vi först vandra öfver detta
lågland till en 50 fot hög fristående hyperitkam,
derefter åter genom ett mindre träsk, innan vi hunno foten
af bergets norra stupning. Sedan vi slutligen kommit
på fast mark, började vi att med kikaren undersöka
fjellbranten för att se, hvarest vi bäst kunde påräkna
att komma upp. Vi beslöto oss för att stiga rätt upp
från den punkt der vi befunno oss. Här syntes
visserligen på ett par hundra fots höjd ett tvärbrant 
hyperitband, men detta tycktes vara tillräckligt söndersplittradt
för att utan allt för stor svårighet kunna bestigas.
Dessutom visste vi af erfarenhet, att man till följd af
hyperitens stora fasthet med jemförelsevis stor säkerhet kan
klättra uppför dess ofta nästan alldeles lodräta afsatser.
Den sluttning, uppåt hvilken vi först stego, bestod af
temligen groft stenras, företrädesvis hyperit blandad med
grå ej försteningsförande sandsten. Härefter vidtog en
brant af hårdt frusen snö, hvilken befanns obestiglig,
men som lyckligtvis kunde kringgås. Den ene af oss
vände sig åt höger, den andre åt venster, följande
snökanten upp till hyperitbandet. Detta som var
tvärbrant, ehuru lyckligtvis söndersplittradt, och ungefär af
30 fots höjd, bestegs efter en ganska halsbrytande
klättring med temligen stor ansträngning. Härefter
vidtog en sluttning, som slutligen ledde till en jemn afsats.
Enligt den plan vi vid bergets fot utstakat, skulle vi
härifrån vända oss åt höger och gå längs kanten af en
ny snösluttning, hvilken tycktes gå ända till fjellets
topp; men för att hinna denna kant, skulle vi varit
nödsakade att gå tvärs öfver en hal, till is frusen, 40 fot
bred och under 45° vinkel stupande snöbrant, nedanför 
hvilken hyperitafsatsen vidtog. Detta var alldeles
omöjligt. Vi valde således en annan väg och gingo rätt
upp öfver ett fint och under föttema glidande ras af
sandsten. Längre upp vidtog ett brant isfält, som
fyllde en från toppen ned till hyperiten gående remna.
Mellan detta isfält och några hyperithällar klättrade vi
ännu ett par hundrade fot uppåt. Slutligen återstod
ej annat val än att gå öfver isfältet, som lyckligtvis var
temligen smalt. Med tillhjelp af våra knifvar höggo vi
hål i isen för fötterna och samma knifvar höggos 
sedermera in i isen för att tjena såsom stöd för händerna.
Sålunda gick klättringen lyckligt upp till en ny afsats.
Härefter stego vi vidare uppåt dels öfver löst ras, dels
öfver hyperitklippor, tills vi slutligen hunno upp på en
ännu högre afsats, öfver hvilken blott en några fot hög
tvärgående isplatå skiljde oss från toppen. Uppför
denna sluttning klättrade vi åter med tillhjelp af
knifvarne. Efter snön vidtog först en jemnt sluttande
kärrtrakt och sedan en alldeles kal stenöken, hvilken
småningom höjde sig till en knappt märkbar topp.

Då vi från denna ej hade obehindrad utsigt söderut,
begåfvo vi oss vidare inåt platån. Naken sten
omvexlade här med snöfält, hvilka än voro frusna, än så
lösa, att vi då och då oförmodadt sjönko djupt ned i
de under snöskorpan befintliga vattensamlingarne. Till
följd häraf blef vår vandring öfver den ödsliga
högslätten temligen besvärlig. Emellertid belönades vi derföre
genom den utsigt som mötte oss, då vi hunnit till
platåns södra kant; den var af öfverväldigande storhet. I
öster låg Deevie Bay öppen, begränsad vid horizonten af
ett svart tvärbrant fjell. Till höger om detta berg
kunde vi med tillhjelp af kikaren räkna 28 holmar
hörande till Tusen-öarne och hopade såsom det tycktes
i tvenne flockar, en närmast Deevie Bay och en rakt
söder om Whales Point. De voro i allmänhet små och
låga. I sunden mellan dem varsnades trenne seglare,
bland hvilka, såsom vi sedermera erforo, våra engelska
bekanta från Isfjorden. Hopen Eiland kunde vi
deremot ej skönja, hvarför det synes vara ganska sannolikt,
att den, såsom Lamont anmärker, ligger betydligt längre
österut än sjökorten angifva. Med full säkerhet kunna
vi dock ej påstå detta, emedan horizonten åt detta håll
var töcknig och Hopen Eiland rätt väl kunnat ligga
dold i dimman. Deremot låg hela Storfjordens
vestkust, hvars sydligaste punkt Sydkap med bestämdhet
kunde urskiljas, i det herrligaste solljus. Den visade
sig bestå af ett virrvarr af snöiga, temligen jemnhöga
toppar, bland hvilka blott få utmärka sig, så att de lätt
kunna igenkännas, så t. ex. bergen vid Whales Head och
Agardhs BayPå äldre kartor benämnd Foul Sound. Detta namn hafva vi dock
ej kunnat bibehålla, emedan det användes äfven för en mängd
andra grunda och orena bugter på Spetsbergens kuster. . Men öfver alla dessa tusentals fjell höjde
sig, likt kathedralens torn öfver husmassorna i en stor
stad, den väldiga Horn Sounds tind, med en minst dubbelt
större vinkelhöjd än de öfriga bergens. Man kunde
tydligen härifrån se, att detta ståtliga fjell utgör det
högsta berg på södra Spetsbergen.

Från denna sydligaste kant af platån var dock
Storfjordens östra sida ej synlig. Vi vände derföre
åter till den förat omnämnda lilla kullen på norra sidan
af bergsplatån, och sedan vi derifrån tagit de för
gradmätnings-rekognosceringen nödiga vinklarne, återvände
vi till fartyget. Nedstigningen utför fjellet var förenad
med vida mindre svårighet än uppklättringen.

Bland de gamla hvalfiskfångarne voro Spetsbergens
fjell ganska illa beryktade för de olyckshändelser, som
flera gånger inträffat vid försöken att bestiga dem,
isynnerhet bland de vid bergsklättring föga vana holländska
matroserna. Man måste äfven medgifva, att bergssidorna
äro ytterst branta emot hafvet och dessutom så
söndersplittrade af frosten, att man sällan finner ett säkert fäste
för hand eller fot. Till följd häraf kunna olyckshändelser
lätt inträffa, isynnerhet om man, då man letat sig en säker
väg till toppen, icke vid nedgåendet återfinner sin förra
stig. Vid klättringen uppför några berg på vestkusten
utmärkte Scoresby derföre fotstigen med hvit färg,
och rådligt är att, om man, såsom väl vanligen torde
vara fallet, icke blir i tillfälle att använda detta medel,
åtminstone genom skarp uppmärksamhet på klippor och
stenar söka fästa uppklättringstigen noga i minnet.
Med undantag af Horn Sounds fjellens högsta toppar
tro vi oss dock kunna förklara nästan samtliga berg i
de  af oss  besökta delar af Spetsbergen för bestigliga.
Åtminstone hafva vi lyckats uppnå hvarje bergstopp,
hvars bestigning varit af nöden för våra geografiska och
geologiska arbeten, utan några olyckshändelser och utan
att vi någonsin varit nödsakade att återvända från den,
merendels genom omsorgsfull undersökning med tuben
en gång valda vägen till bergets topp. Ej heller här
bergets branta utseende någonsin afskräckt oss från
försöket att nå dess spets.

Emedan det från Whales Point visat sig, att
drifisen låg så tätt packad kring södra delen af vestkusten,
att ingen utsigt fanns att framtränga till Whales Head,
afseglade vi den 10:de på eftermiddagen mot Agardhs Bay.
Vinden var då vi lyftade ankar så stark, att sjömännen
satte i fråga huruvida det vore rådligt att lemna hamnen,
men sedan vi kommit ett stycke ut på fjorden mojnade
det betydligt. En liten skuta, som styrde norrut längs
iskanten, varsnades på afstånd; men så mycket vi än
längtade efter bref och tidningar, hade vi denna gång
ej tid att anställa en likartad jagt som den vid Horn
Sound. Mot aftonen hade vi inkommit i Agardhs Bay,
en bugt af ungefär 1 mils längd och bredd, hvilken står
i vanrykte för en mängd der befintliga blindskär och der
dessutom ankarbottnen ej är särdeles god. Äfven sjelfva
Storfjorden är i denna trakt långa sträckor från stranden
blott 3 famnar djup. För tillfället voro de mindre djupa
ställena förträffligt utmärkta genom stora, på grund stående
isblock, mellan hvilka hafvet låg spegelblankt och klart.

Såsom vi redan förut nämnt, lemna dylika isblock
ett välkommet skydd åt Spetsbergsfarare emot sjögång,
drifis och i viss mån äfven storm. Deras fot skjuter
så djupt under vattenytan, att man kan anse det
farvatten rent der grundisstycken strandat. Ofta 
förtöjas fångstfartygen vid dem, för att invänta de på jagt
utsända båtarne, för att under stiltje ej drifva tillbaka
med strömmen m. m. Äfven fångstbåtens trötta
roddare hvila ofta ut på dessa isklippor. Bädden är dock
ej säker. Mången gång kantrar klippan plötsligt och
krossar det närbelägna fartyget samt försänker det
sofvande manskapet i dödens armar. Fångstfartyget
Johanna Christina, fördt af skepparen Gurrho, blef sålunda
den 20 Juni 1859 totalt förstördt genom kantringen af en
grundis. Redan förut hade fartyget lidit så mycket under
seglatsen i drifisen, att manskapet beredde sig på att
lemna det. De begynte derföre att föra proviant och
nödiga kläder på ett stort grundisblock, vid hvilket
fartyget låg förtöjdt och hvilket tycktes vara fullkomligt
säkert. Men några timmar derefter kom grundisen i
rörelse, foten lyfte upp fartyget och krossade det med
sådan hastighet, att manskapet knappast hann rädda sina
lif. Tvenne man bergade sig, efter att hafva varit i
lifsfara emellan vraket och isen, på en af båtarne, de öfriga 4
männen på drifisfältet. Den skeppsbrutna besättningen
blef sålunda delad i tvenne partier, hvilka först efter 9
dagars förlopp ånyo träffades. Under dessa dagar hade de
tvenne männen i båten hvarken mat eller ammunition,
utan uppehöllo lifvet genom att förtära de
hvarlossskinn, med hvilka båtens årar voro omgifna. Dessa skinn
kokades i ett jernöskar, som tillfälligtvis följt med båten.
Tofter m. m. användes till ved. Ställningen var så
mycket värre, som skepparen vid förlisningen hade förlorat
sin ena stöfvel, till följd hvaraf foten förfrös, så att
mannen sedermera icke kunde gå utan måste bäras.
Efter det hela besättningen åter var samlad, irrade den
ännu 10 dygn omkring bland drifisfälten, utan att se någon
utsigt till räddning. Under denna tid närde man sig
med foglar, hvilka skötos på isen och förtärdes råa.
Slutligen bergades den skeppsbrutna besättningen af
några fångstfartyg från Norge.

Som ingen af fångstmännen på vårt fartyg förut
hade besökt denna klippuppfyllda bugt, måste
inseglingen ske ytterst försigtigt under ständig lodning. Den
12 Augusti kl. 1 på natten fälldes ankar och straxt
derpå rodde vi med våra båtar mot land. Nännast det
ställe, der vi ankrat, var stranden alldeles otillgänglig;
den bildar nemligen liksom vid Beeren Eilands nordkust
eller Green Harbours nordvestra strand en mot hafvet
tvärbrant stupande klippvägg, vid hvilken båten icke kunde
förtöjas. Vi måste derföre ro ett långt stycke norr ut
utmed kusten, innan vi funno en landningsplats hvarest
vi kunde draga upp båten och sjelfva klättra upp till
det vidsträckta lågland, som från den branta
strandvallen utbreder sig till fjellets fot. Detta lågland
liknade på ett påfallande sätt ett utomordentligt väl
stenlagdt och renhållet torg. Marken var nemligen alldeles
jemn och öfverallt belagd med runda, tätt till
hvarandra fogade sandstensbollar af ungefär en tum i 
genomskärning. Någon vattenpöl eller några bland stenarne
uppspirande blommor eller grässtrån sökte man förgäfves.

Sedan några solhöjder blifvit observerade, började
vi att stiga uppför bergen närmast vår rastplats, hvilka
ej äro särdeles höga och bestå af en ytterst finbladig
och bräcklig skifferart, innehållande en eller annan
förstening. Längre upp funnos här och der bollar af en
hård och jernhaltig lera, hvilken i friskt brott var grå
men genom syrsättning i luften blef röd, och som
var utomordentligt rik på juraförsteningar. Från dessa
förberg höjer sig det egentliga fjellet betydligt
brantare, men bestigningen var dock ej förenad med några
svårigheter och före kl. 11 var toppen uppnådd. Den
bildar en liten rund sandstensplatå, som med
undantag af dess vestligaste del var alldeles snöfri och
från hvilken man hade en vidsträckt utsigt öfver det
inre af landet, visande en vild tafla der is och svarta
snöfria bergstoppar såsom vanligt vexlade med
hvarandra. Agardhs Bay tycktes fortsättas emot vester
genom en låg, efter hvad man sade oss, temligen gräsrik
däld, hvilken möjligen sträcker sig ända till
dalsänkningen i botten af v. Mijens Bay i Bel Sound. I så fall
skulle äfven en tradition bland Spetsbergsfararne, om
den lätthet hvarmed man från en af vestkustens fjordar
kan gå öfver till Storfjorden, ega sin riktighet. Sedan
de nödiga vinklarne för fjordens triangulering blifvit
uppmätta och en mängd försteningar insamlade,
återvände vi till fartyget, dit vi omkring kl. 3 e. m. ankommo
ganska uttröttade. Malmgren, som gjort en utflygt till
den ofvanföre omnämnda dälden för att botanisera och
jaga, infann sig äfven kort derefter, förande med sig en
mängd ståtliga och smäckfeta rendjur.

Emedan isen under vår frånvaro satte hastigt in i
den öppna fjorden samt hotade att fullständigt instänga
vår skuta, var Hellstad angelägen att snart få afsegla.
Äfven vi önskade så fort som möjligt komma vidare och
gåfvo derföre ordres att genast lyfta ankar. En
fullkomlig vindstilla var dock rådande då ankaret hissades,
och tvenne båtar måste derföre utsättas för att bogsera
fartyget. Men så snart vi hunnit utom grundis-skärgården
närmast vår ankarplats, började vinden friska på, så att
seglen spändes ut och färden gick raskt framåt. Den
13:de kl. 2 e. m. ankrade vi under Lees Foreland.

Hamnen här är en liten bugt, skyddad åt öster af
Lees Forelands breda fjellmassa, åt söder af ett föga
högt hyperitnäs och åt vester af en likaledes temligen
hög hyperitö. Vi gingo genast i land på näset för att
taga solhöjder och begåfvo oss sedan åt fjellet. Straxt
vid landstigningsstället träffade vi ruiner af några
rysshus, af hvilka dock numera endast stenfoten och en
eller annan tegelstenshög återstodo. Såsom vanligt
lågo åtskilliga fångstredskap för räfvar spridda på
marken omkring stugorna, hvilket visade att äfven
öfvervintringspartier haft sitt tillhåll härstädes. Det lönar
nemligen ej mödan att under sommartiden jaga
Spetsbergsräfven, hvars pels då är ganska ful och värdelös,
medan den deremot under vintem är utomordentligt
tät och vacker. Vinterjagten på detta djur har öfver
hufvud taget spelat en vigtig rol under ryska
fångstperioden. Dessutom jagade och fångade ryssarne renar,
hvitfiskar, sälar och en eller annan isbjörn. Men
deremot tyckas de sällan hafva vågat sig på hvalrossen.

Den massa hvalross-skeletter, som träffades hoptals
på den låga fjäran vid hamnen, ofta på ett ej 
obetydligt afstånd från land, erinrade om blodiga
tilldragelser från det utrotningskrig, som norrmän och
norska qväner för närvarande föra mot detta
ståtliga, inom kort tid helt säkert utrotade djur.
Hvalrossarne äro mycket sällskapliga och samlas derföre
gerna i stora flockar, merendels så att vissa åldrar och
kön företrädesvis hålla sig tillsammans; endast den
gamle »oxen» ströfvar ensam omkring, föraktande, lik
mången annan åldrig veteran från lifvets strider,
ungdomens lekar och ras. Under sommaren följer
hvalrossen alltid med drifisen, på hvilken den ofta i stora
flockar hvilar och solar sig. Man ser då ända till 40
à 50 af dessa stora, klumpiga djur, tätt packade på ett
och samma jemna isstycke, som dessutom är omgifvet
af otaliga hvalrossar, hvilka simma i vattnet, då och då
höjande hufvudet högt öfver vattenytan, och med
afundsamma blickar betraktande sina mera lyckligt lottade
kamrater. Ofta söka de genom hugg med sina stora
tänder jaga dem bort för att sjelfva få en plats. När
ett fångstfartyg kommer in bland en dylik flock, sändas
fångstbåtarne ut och man harpunerar hvalrossen i
vattnet. Den första är i allmänhet svår att fånga, emedan
hvalrossen numera är ganska skygg. Men sedan en
blifvit harpunerad och medelst harpunlinan spänd för
båten, lockar den genom sina nödrop kamraterna att
nalkas. Dessa tillströmma från alla håll och omgifva
båten samt blifva nu ett lätt rof för deras tydligen
starkt utvecklade nyfikenhet. Något försök till försvar
företages endast af gamla ensamme »oxar» och af mödrar
som förlorat sin unge, och dock skulle ett par kraftiga
hugg med de stora tänderna emot båten inom några
ögonblick krossa den och dränka fridstörarne. När isen
om hösten försvunnit, möter man visserligen en eller
annan hvalross, hvilken sofver på vattnet, efter hvad
det tyckes och fångstmännen försäkra, med hufvudet
under ytan. Djuret är då lätt att nalkas och
harpunera, ehuru fångstmannen har för sed att genom
dundrande »törn upp» väcka det i samma ögonblick
harpunen slungas, enligt hvad somliga påstå af ädel ovilja
att döda en sofvande stridskämpe, enligt hvad andra
säga, emedan hvalrossen, om den först vaknar genom
harpunstöten, i sömnyrseln lätt af misstag tager båten
för en kamrat, hvilken den ger ett hugg igen för den
törn den fått. Den hvila, som sömnen i vattenytan
erbjuder, tyckes dock icke vara synnerligen
tillfredsställande, och hvalrossen samlas derföre årligen i flockar af
ända till tusen stycken på åtskilliga sandfjärar, hvilka
äro så låga att det klumpiga djuret kan krafla sig upp
på dem. Här äro de lätta att fånga, och fyndet af
hvalross på land spelar derföre samma rol i
hvalrossjägarens drömmar som den stora guldklimpen i
guldgräfvarens. Några båtar sättas ut och landa på skiljda
ställen af fjärans läsida; ifall man lade till på
lovartsidan skulle hvalrossen få lukt på fångstmännen och
genast fly, innan dessa med sina lansar hunnit döda de
djur, som ligga närmast stranden. De döda kroppparne
bilda sedan en vall, som hindrar de andra att
undkomma. Ett ohyggligt slagtande börjar och fortsättes
flere timmar å rad, ända till dess intet enda bland
djuren finnes qvar vid lif. Man vadar bokstafligen i
blod, och äfven fångstmännens starka armar tröttna
innan »lansningen» är afslutad. Sedan späckas djuren,
kropparne lemnas qvar på stranden, och stället blir
under en lång tid en samlingsplats för isbjörnar och
måsar. Den massa af ben, som hvitmenar hvalrossfjärorna 
vid Beeren Eiland, Moffen, Sydkap, Tusen-öarne
m. fl., vittnar om den skala, i hvilken detta utrotningskrig 
blifvit bedrifvet, och det vore i sanning icke
underligt, om hvalrossen redan längesedan skulle hafva
delat sin slägtinges, den Stellerska sjökons öde.

Ett litet stycke från stranden vidtog en icke
synnerligen brant fjellsluttning, höljd af temligen fint
söndergrusad skiffer och mycket lätt att bestiga; inom
kort hunno vi derföre upp på platån. Här mötte vi
åter. ett minne af ryssarne, nemligen ett högt, till hälften
förfallet kors, som redan från sjön är synligt och på
sätt och vis tjenar som sjömärke, då man seglar in i
hamnen. Dess höga läge (1,000 fot öfver hafvet) hade
förmodligen skyddat det från att likt de flesta kors vid
stranden, t. ex. samtliga de af Keilhau vid Whales
Point beskrifna, bli nedhuggna af de norske och qvänske
fångstmännen. Den högsta toppen ligger något längre
norrut, ungefär 200 fot högre än korset, och vi begåfvo
oss ofördröjligen dit. Sjelfva fjellplatån närmast stranden
var snöfri och liksom vid Whales Point bildad af stora
lösa stenflisor, hvilka tydligen utgjorde bitar af ett utaf
frosten söndersplittradt sandstenslager. Äfven i denna
sandsten träffades en ryggknota förmodligen af ett
saurie-artadt djur. Såsom redan förut blifvit omnämndt
upptages Storfjordens vestkust af ofantliga glacierer, hvilka
gå ända ned till hafvet, och endast här och der afbrytas
af svarta, ofta koniskt formade bergstoppar. Ostkusten
här deremot en helt annan prägel. Emellan Whales
Point och Helis Sound träffar man endast en enda
betydligare glacier, så att stranden för det mesta bildar
en sammanhängande bergvall, hvilken höjer sig nästan
omedelbart från hafvet till en snöfri platå af omkring
1,000 fots höjd. Längfe inåt stiger landet ännu
något mera, och en ständig snöslätt tyckes här vidtaga.
Vid foten af strandvallen träffar man här och der
gräsrika sluttningar, hvilka utgöra de yppersta renmarker
på Spetsbergen.

Walter Thymens Strait utbredde sig för våra_fötter
och tycktes, åtminstone att döma af de många
sandbankar, som träffas i detsamma, äfvensom af den långa,
underligt böjda sandrefvel, som skjuter ut från dess
norra strand, vara ganska oren och grund. I den
beskrifning, som åtföljer vår karta öfver Spetsbergen,
nämna vi, att man ej med säkerhet kände det någon
Spetsbergsfarare seglat igenom detta Strait. Men vid
genomläsningen af sjöförklaringarne inför Hammerfests
byfogdekontor, finna vi åtskilliga exempel härpå.

Den 9 Augusti 1847 seglade t. ex. slupen
»Antoinette», förd af skeppar Lund, genom Walter Thymens
fjord. Redan följande dag blef fartyget dock under
en svår storm redlöst och dref emot Unicorn Bay, hvarest
det måste öfvergifvas af sin besättning. Manskapet
räddade sig i båtarne, rodde tillbaka längs ostkusten
och blef slutligen bergadt på skonerten Anna, ungefär
midt i Straitet. Det förtjenar anmärkas, att Antoinettes
besättning två gånger, en gång på det af strömmen drifna
vraket och en gång i båt, passerade förbi Helis Sound
utan att märka detsamma. Månne detta lilla sund då
ännu ej förefanns?

Sedan vi kommit ned för fjellet, uppmätte vi några
midnattshöjder, gingo derefter ombord och afseglade
norrut under så högljudt missnöje af besättningen, som
ville hvila ut i hamnen åtminstone öfver natten, att vi
sjelfva tillika med skepparen, styrmannen, kocken och
Johansson måste lätta ankar och tillsätta segel, innan
manskapet fann för godt att åtlyda den uttryckliga
befallningen och komma upp på däck. Rättvisan fordrar
dock att här tillägga, att något försök till uppstudsighet
aldrig sedermera förnyades. Vinden var förträfflig och
vi hoppades att inom följande morgon vara vid
Förvexlingsnäset, men funno då vi vaknade, att vi visserligen
lågo till ankars, men ej vid Förvexlingsnäset utan vid
en liten ö, belägen midt emellan denna udde och Lees
Foreland. Is hade hindrat fartyget att komma längre,
och en straxt derpå inträffande tjocka försvårade
betydligt uppsökandet af den hamn, der fartyget nu
befann sig. Denna hamn är ganska säker, skyddad i söder
af tvenne små hyperit-öar, i öster af fasta landet och
i norr af ett lågnäs, som nära ankarplatsen skjuter ut
från Barents' land. Det enda verkliga isfjell man
påträffar på hela Storfjordens ostkust nedskjuter midt
emot norra ankarplatsen och är anmärkningsvärdt genom
de oerhördt stora moränvallar det skjutit framför sig.

På eftermiddagen varseblefvo vi en ofantlig
isbjörn, hvilken helt långsamt spatserade på stranden,
utan att synnerligen bekymra sig om vårt grannskap.
Då och då stannade den dock, blickade och nosade
ikring sig, för att med näsans eller ögonens hjelp granska
vårt fartyg. Denna syn satte genast lif i alla man.
Tyst men skyndsamt nedhissades och bemannades tvenne
båtar; i den ena sprang Nordenskiöld, i den andra
Dunér och Malmgren. Den sistnämnda båten rodde
rätt mot land, den förra deremot till motsatta sidan af
ön för att hindra björnen att undkomma på de 
drifismassor, som lågo i sundet mellan ön och fastlandet.
Då bjömen förföljes, söker den nemligen gerna sin
räddning i vattnet, men emedan den ej kan dyka och
simmar långsammare än man kan ro med en båt, är den
der helt och hållet förlorad, och, såsom fångstmännen
uttrycka sig, lika lätt att döda som ett får. Genast då
björnen varsnade Dunérs och Malmgrens båt, begaf den
sig såsom vi väntat ut mot isen. En alltför hastig flykt
stred dock tydligen emot dess värdighet, och den
vandrade derföre högtidligt och långsamt fram till andra
sidan af ön, hvarest den dock hade det missödet att
möta Nordenskiölds båt. Knappt hade Dunér och
Malmgren hunnit i land och börjat att i språngmarsch följa
den väg björnen gått, då tvenne nära nog i samma
ögonblick aflossade skott ljödo från andra sidan af ön
och tillkännagåfvo att jagten var slutad. Isens furste
hade fallit för fångstmännens kulor, just som den
ämnade från den branta klippan störta sig ned i hafvet.
Det ståtliga, bländande hvita djuret trillade nu med
några kullerbyttor ned för klippans afsatser intill en
vid hafsbrynet liggande berghäll, omedelbart vid hvilken
båten kunde lägga till. Utan att man behöfde bära
den en enda aln och utan att ett enda af dess vackra
hårstrån vättes, kunde den derifrån rullas ned i båten
och föras till fartyget. Hela jagten hade knappast varat
en half timme.

Följande dag blåste en våldsam nordlig storm, och
vi hade den glädjen att se en stor mängd is med
strykande fart föras sydöfver, hvilken syn ingaf oss goda
förhoppningar att snart hinna slutet af Storfjorden. På
eftermiddagen inkom ett fartyg och fällde ankar nära
oss. Det igenkändes genast såsom den jakt, hvilken vi
sett under inseglingen till Agardhs Bay. Såsom vanligt
rodde vi genast till fartyget för att efterfråga bref, men
äfven denna gång lika förgäfves som förut. För vårt
bord blef detta möte dock rätt angenämt, emedan vi
af skepparen, som besökt Horn Sounds öarne under
bästa äggtiden, kunde tillhandla oss en hop ägg, hvilka
han inlagt till afsalu i Norge.

Stormen fortfor ända till den 16:de på eftermiddagen, 
då vi sedan vinden något saktat sig åter lättade
ankar; en sak som blef ytterst besvärlig, emedan
ankarne jemte den påstuckna kettingen hade försvunnit i
den djupa och utomordentligt sega lerbottnen, som är
rådande å de flesta af Nordfjordens hamnar. Sedan vi
ändtligen kommit under segel, styrde vi för
ostnord-ostlig vind mot lågnäset, dit vi ankommo följande
morgon. Ungefär en mil från näset höllo vi på att stöta
på en klippa, som midt uti fjorden stack upp nästan till
hafsytan, ett ovanligt fall vid seglats under Spetsbergens
kuster, der man eljest kan vara nästan säker om att en
half mil från land finna alldeles rent farvatten.

Genast då ankaret fallit läto vi sätta ut båtarne
och rodde till södra stranden af Förvexlingsnäset,
Malmgren för att jaga och botanisera, vi för att från en
närbelägen bergshöjd uppmäta nödiga vinklar för
rekognosceringen och kartläggningen. Kuststräckan utgöres här
af ett lågt och sankt, under sednare delen af sommaren
snöfritt slättland, från hvilket här och der ett grågrönt
grässtrå spirar fram. Någon egentlig gräsmatta,
jemförlig med gräsvallen i Isfjorden, förefanns här alldeles
icke. För renhjordarne på Barents’ land erbjuder den
sanka slätten dock ett förträffligt sommarbete, och stället
är derföre bekant såsom en ypperlig jagtmark. Redan
kort efter det vi lemnat fartyget, kunde vi med våra
kikare se åtskilliga renar, som betade på strandslätten.
Mera behöfdes ej för att upplifva de tröga roddarne.
Vi voro snart i land och började en ifrig jagt, som dock
försvårades af markens jemna beskaffenhet, hvilket gjorde
det omöjligt för skytten att obemärkt nalkas sitt byte.
Man måste huka sig ned och framgå nästan krypande
i den ofta djupa dyn. Efter några fåfänga försök att
få någon ren inom skotthåll öfvergåfvo vi jagten, skiljde
oss från Malmgren och begynte att bestiga den temligen
låga bergsryggen midt på näset för att derifrån begifva
oss längsmed åsen till en längre inåt landet belägen
höjd, som vi från Lees Foreland utsett till
triangelpunkt. Kocken medföljde för att bära våra
instrumenter. Efter en stunds vandring mötte vi en dal,
som i riktning från nordvest till sydost öfverskär näsets
hela bredd och hvars botten fylles af en temligen stor
sötvattenssamling. Straxt på andra sidan om denna dal
mötte vi en vacker renoxe, som snart föll för Dunérs
kula. Detta jagtbyte bragte oss emellertid i ej ringa
förlägenhet; det skulle varit skada att lemna qvar den
utomordentligt stora och feta renen, men den var allt
för tung att bära den långa vägen tillbaka till fartyget.
Då emellertid afståndet till sjön på näsets norra sida var
ganska obetydligt och marken sluttade jemnt nedåt, sände
vi kocken tillbaka till fartyget, för att derifrån med en
båt ro rundtom näset till den punkt, som låg närmast
det ställe der renen blifvit skjuten, samt derifrån
afhemta den och oss. Emedan vi till följd häraf skulle
komma att dröja längre än afsedt var på näset och ej
medtagit mat, tillsades han äfvenledes att föra med sig
något mat och öl. Innan vi lemnade renen, togo
vi inelfvorna ur den och lade snö i magen, ett
försigtighetsmått som är oundgängligen nödvändigt, emedan
köttet i annat fall inom några timmar får en
obehaglig, smak och blir nästan omöjligt att förtära. Vi
uppstego härefter till näsets högsta punkt och funno
der, att vi till Storfjordens ända blott hade ett par
mils väg. Den tycktes sluta med ett föga bredt
lågland, öfver hvilket östra ishafvet syntes.   

Sedan nödiga vinklar blifvit uppmätta, byggde vi
en temligen betydlig varde dels för att hafva en
bestämd punkt att inpejla från de triangelpunkter vi
härnäst skulle besöka och dels för att fördrifva tiden under
väntan på båtens ankomst. När det ståtliga
minnesmärket af vår härvaro var färdigt, återvände vi till det
ställe der den skjutna renen blifvit lemnad. Men väntan
här blef snart alltför lång, isynnerhet som väderleken
var kylig och våra fötter och ben under vandringen i
dyn och snösörjan blifvit genomvåta. Vi beslöto
derföre att till fots återvända till nästa yttersta udde för
att derifrån ropa an fartyget, men vid framkomsten
sågo vi fartyget med fulla segel styra ut från kusten
och sätta kurs nord öfver. Något missmodiga återvände
vi tvärs öfver näset och slogo oss ned på en hög och
temligen gräsrik plats, från hvilken vi med kikaren kunde följa
såväl fartygets rörelser som se den på en längre inåt landet
belägen snöfläck nedlagda och ännu qvarliggande renen.
Straxt derefter varseblefvo vi huru Axel Thordsen stack
fram om udden. I hopp att möjligen blifva bemärkte
gjorde vi nu alla både rimliga och orimliga tecken åt den;
bland de sämre förtjena i främsta rummet att nämnas
åtskilliga salvor ur våra gevär. Fartyget kryssade
nemligen på ej obetydligt afstånd, och såsom vi flera gånger
haft tillfälle att iakttaga fortplantas ljudet på åtskilliga
ställen af Spetsbergen ytterst svagt. Man kan till
exempel stundom ropa af alla krafter till en annan
person, utan att denne hör det minsta och det på så
ringa afstånd, att man på andra ställen utan minsta
svårighet skulle höra det; ett ljud väcker till följd häraf
nästan aldrig echo utan försvinner spårlöst, derigenom
blott bidragande att öka den högtidliga, hemska tystnad,
som råder öfverallt på Spetsbergen, utom omedelbart
i närheten af alk- och råttkämsfjellen. Emellertid sågo
vi, efter det åtskilliga skott blifvit lossade, fartyget gå
öfver stag och hålla skarpt bidevind ned mot näset.
Vi trodde nu att vi blifvit bemärkte från fartyget, och
för att förekomma en långvarig och tidsödande kryssning
gingo vi ut mot näsets vestra udde. Fartyget tycktes
kryssa in mot en liten bugt, der vi antogo att Hellstad
ämade gå till ankars för att upptaga oss. Vi klättrade
derföre ned till denna bugt, men man kan lätt tänka
sig vår häpnad, då vi sågo fartyget, utan att det minsta
fråga efter våra härifrån fornyade rop, tecken och
bösssalvor segla vidare. Vi hade redan varit på land tretton
timmar i beständig rörelse och utan en bit mat, voro
således både trötta och hungriga, och till råga på olyckan
hade Nordenskiöld ett par stöflar som skafde hans fötter.
När vi slutligen funno, att intet hopp återstod att från
fartyget blifva bemärkte, måste vi således åter klättra
uppför den 500 fot höga strandafsatsen och begifva oss
å stad inåt landet för att afvakta den båt som hade
ordres att afhemta oss. Uppkomne riktades kikaren
genast mot renen, och till vår tillfredsställelse sågo vi
att den blifvit afhemtad. Det var emellertid ej så
alldeles lätt att finna båten, som, när den var nära stranden,
doldes af de höga strandklipporna, och för att vara
säkrare om att ej gå förbi den åtskiljdes vi. Dunér
följde bergens öfversta kant, under det Nordenskiöld
gick fram längs stranden. Detta gaf anledning till ännu
ett misstag, ty då vi en lång stund varit skiljde åt,
råkade vi att varseblifva hvarandra, utan att igenkänna
hvem vi hade för oss. Nordenskiöld klättrade derföre
upp, Dunér ned, och begge blefvo ganska obehagligt
öfverraskade af att slutligen möta hvarandra och ej
någon af båtbesättningen. Men ej långt derefter sågo
vi båten i långsamt mak segla längs stranden, och snart
sutto vi till vår tillfredsställelse i den. Naturligtvis
befallde vi genast kocken att sätta fram den
efterlängtade maten; men här väntade oss en ny förargelse
lyckligtvis den sista för denna dag. Under väntan på
oss och i tanke att vi, då vi ej träffades vid renen,
redan voro ombord, hade nemligen kocken och den karl
han tagit med sig förtärt all mat för oss, så att ej ens
en brödbit återstod. Det visade sig dessutom, att de
tvenne männen i båten, som ej voro försedde med något
gevär, af fruktan för björnar ej vågat uppsöka oss i
land, utan i stället föredragit att ro af och an längsmed
stranden, hvarest de af strandklipporna doldes för oss.
Sålunda fingo vi först kl. 2 på morgonen, då vi
återkommo till fartyget, stilla vår hunger, som efter öfver
ett dygns fasta och 16 timmars oafbruten vandring och
bergsklättring var ganska plågsam.

Om vår trötthet kan man göra sig ett begrepp
deraf, att, då vi vaknade på förmiddagen den 18, vi ej
hade ens en aning om, att vi under natten varit utsatte
för en så häftig och hastigt påkommande nordostlig storm,
att fartyget nära nog gått i qvaf innan man fick seglen 
refvade. Hellstad måste skatta sig lycklig att kunna
föra det tillbaka till dess förra ankarplats vid
»Förvexlingsudden», såsom den genast benämndes, med
anledning af gårdagens händelser. Stormen fortfor med
oförminskad kraft till aftonen. Under tiden försökte vi att
på grund af uppmätta vinklar göra ett utkast till
Storfjordens karta, men det visade sig härvid omöjligt att
förena de från olika ställen gjorda iakttagelserna med
hvarandra. Vi gingo derföre ännu en gång i land och
togo en lång serie omsorgsfulla vinkelmätningar, hvilka
bragte fullständigt ljus i saken. Luftens
utomordentliga klarhet hade föranledt oss att vid mätningarne
från Agardhs Berg helt och hållet underskatta afståndet
till några norrut belägna bergstoppar, hvarigenom vi,
vid sedermera företagna mätningar från Lees Foreland
och Förvexlingsnäset, förvexlat dem med andra mera
närbelägna.

STORFJORDENS VESTKUST.




SJUNDE KAPITLET.

Afsegling från Förvexlingsnäset. — Isbergens uppkomst. — Fångstbåten
afsändes att uppsöka en hamn. — Intermittent bäck. — Bestigning
af Edlunds berg. — Inlandsisen norr om Edlunds berg. — 
Balsfjordingens äfventyr vid nedgåendet. — Båtfärd till Helis Sound. — 
Utsigt från Hvita berget. — Tvenne björnbesök. — Afsegling söderut.
— Kapten Carlsens resa omkring Spetsbergen. — Säljagt från far†yget.
— Uppsegling längs vestkusten. — Möte med förlist manskap. — 
Öfvervintring i Cross Bay 1843—1844. — Förlisningar på Spetsbergen
1850. — Återsegling till Norge.

Snart gaf den häftiga stormen vika för en
fullständig stiltje, och vi lyftade åter ankar för att ännu
en gång försöka uppnå någon på Storfjordens norra
kust belägen hamn. Hela dagen den 19:de drefvo vi
under stark tjocka af och an med strömmen bland gles
drifis, utan att kunna uppnå den endast några mil
aflägsna hamn, till hvilken vi ämade oss. Bland annat
lågo vi under några timmar förtöjda vid ett isberg eller
rättare ett ofantligt isblock, som af strömmen framdrefs
genom den öfriga isen, banande en bred isfri väg efter
sig hvar den gick fram. Det händer nemligen ganska
ofta att isen rör sig i tvenne skiljda riktningar, den
låga, föga djupt under vattenytan skjutande fjordisen
åt ett, och den höga djupgående jökelisen åt ett annat
håll. Spetsbergsfararne bruka derföre under vindstilla
ofta låta ett af en undervattensström framdrifvet isberg
bogsera sina fartyg fram emot den i motsatt riktning
gående strömmen vid hafsytan.

Då man talar om isberg i trakten af Spetsbergen,
bör man erinra sig att dermed menas större isblock,
hvilka nedfallit från de mot hafvet tvärbrant stupande
glaciererna. Ehuru dessa block ofta äro ofantligt stora,
kunna de dock på intet vis jemföras med isbergen i det
grönländska farvattnet, hvilka sägas uppnå en höjd af
1,000 fot. Glaciererna på Grönland äro visserligen
närmast hafsstranden högre än på Spetsbergen, men
denna olikhet är dock ej tillräckligt stor för att
förklara den betydliga skilnaden emellan isbergens
dimensioner på dessa båda ställen. Professor Edlunds
antagande, att de större isbergen skulle bildas derigenom,
att ett från en glacier nedfallet isblock med sin undre
del kommer i beröring med ett öfverkyldtMed öfverkyldt vatten förstår man såsom bekant vatten, hvilket
blifvit afkyldt under den vanliga fryspunkten, utan att is bildat
sig. Om sådant vatten skakas eller kommer i beröring med ett
kantigt föremål, en snöflinga eller en isbit, så förvandlas en
betydlig del af detsamma inom ett ögonblick till is och temperaturen
stiger till den vanliga fryspunkten.  vattenlager,
hvilket såsom bekant i beröring med verklig is snart
antager fast form, har derföre stor sannolikhet för sig. Något
dylikt öfverkyldt vattenlager kan nemligen till följd af
golfströmmen endast undantagsvis uppstå vid
Spetsbergens kuster, medan det deremot ganska ofta torde
förekomma i de nästan uteslutande af arktiska strömmen
upptagna grönländska farvattnen. De från glaciererna
nedfallna isfröna finna således endast vid Grönland en lämplig
jordmån för vidare utbildning, endast der vexa de till
de ofantliga isberg, som så ofta utgöra föremål för
seglarens skräck och undran.

Medan fartyget dref af och an med strömmen,
utsändes fångstbåten, dels för att uppsöka någon lämplig
hamn på norra kusten, dels för att anställa jagt på de
storsälar, som här och der hvilade sig på någon jemn
och beqväm isbädd, synbarligen njutande af den lugna,
varma väderleken. Till följd af den disiga luften hade
man dock svårt att komma inom skotthåll. Såväl
hvalrossarne som sälarne äro nemligen under dimma så
rädda och misstänksamma, att de taga till flykten vid
det minsta buller. Jagten är derföre under dylikt väder
sällan lyckosam, och äfven nu återkom båten emot
aftonen utan någon synnerligt riklig fångst. I stället
medförde den den goda underrättelsen, att man hade
en förträfflig och säker hamn vid foten af Edlunds berg
mellan en ö i öster, ett lågnäs i vester, fasta landet
i norr och en del stora grundisar åt söder. Ingen af
besättningen på Axel Thordsen hade förut ankrat i
denna del af Storfjorden, och innan båtens återkomst
voro vi ganska ovissa, om vi kunde finna någon
ankarplats. Underrättelsen emottogs derföre med glädje, och
alla man beordrades ut till båtarne för att, medan
strömmen var gynnsam, bogsera fartyget in i den
beprisade hamnen. Efter några timmars rodd kastade vi
också ankar derstädes och funno fångstmännens utsaga
till fullo bekräftad. Följande dagen försökte vi, sedan
den tjocka som herrskat under förmiddagen skingrat
sig, att framgå öfver det öster om Edlunds berg
liggande isfjellet till bergets topp. Vår uppklättring
försiggick i början under temligen gynnsam väderlek,
men då vi hunnit så långt upp, att vi ej mera voro i
lä för den norrifrån kommande vinden, möttes vi af en
isande rå och så våldsam storm, att vi knappast kunde
stå upprätt, och såsom vanligt åtföljd af en så tät
tjocka, att det tydligen denna dag ej var att räkna på
någon vid$träckt utsigt från bergets topp. Då således
intet stod att vinna genom den besvärliga uppklättringen,
återvände vi till fartyget. Då vi vid nedstigningen
passerade isfjellet, kommo vi till en mindre remna uti
isen, hvilken vid vår ankomst var nästan torr. Medan
vi sökte ett lämpligt ställe att hoppa öfver den, hördes
uppifrån ett doft brusande. Straxt derpå framstörtade
en betydlig vattenmassa genom remnan med våldsam
fart, men efter några få sekunder låg den blåa,
kristallklara strömbädden åter lika torr som förut, och detta
upprepades flera gånger. Nyfikne satte vi oss ned vid
iskanten och begynte att med kronometern i handen
närmare observera fenomenet, hvarvid det snart visade
sig, att vi här hade att göra med en intermittent
glacier-elf, med ett mellanrum af 40 till 60 sekunder mellan
hvarje framsprutning. Orsaken härtill var antagligen
ungefär densamma som till intermittensen i utströmningen 
af vatten ur en flaska med lång och trång hals,
i det att elfvens källa utgjordes af en sluten reservoir
i glacierens inre förenad med remnan genom en trång
öppning, genom hvilken då och då en stor luftblåsa
inträngde och utjagade en motsvarande vattenmassa.

Följande dag den 21 Augusti klarnade luften
fullständigt, och vi rodde åter i land för att klättra upp
till toppen af Edlunds berg. Vi lade nu till vid
nedersta brämet af glacieren, hvilken härstädes utan bräcka
löper ned i hafvet. Parallelt med stranden framlöper
på ett afstånd af ungefär 1,000 alnar en bred moränbank, 
och härefter vidtager det egentliga isfjellet, hvars
nedersta del bildar ett jemnt kullrigt isfält, blott här
och der genomskuret af obetydligt djupa springor, de
flesta fyllda med vatten. Bestigningen var således lätt
och beqväm, och vi uppnådde snart bergets nedra platå.
Här vidtog en sluttande gräsplan, som först närmare
den högre fjelltoppen började att stiga brant uppåt och
närmast öfversta platån skärptes lodrätt af ett i
fyrsidiga pelare och stycken sönderklyftadt hyperitband.
Det mer än 50 fot höga hyperitbandet var visserligen
lodrätt men fast och tillräckligt söndersplittradt för att
utan större svårighet kunna bestigas. Vi valde derföre
denna väg till den jemna hyperitplatå, som utgjorde
högsta toppen. Utsigten härifrån motsvarade till fullo
vår förväntan. I nordvest utbredde isfjellen, så långt
ögat nådde, sina ändlösa snöslätter och snökullar, skiljda
från hvarandra af mer eller mindre fristående
bergstoppar, bland hvilka i första rummet förtjena nämnas
några aflägsna berg, förmodligen liggande vid södra
stranden af Wijde Bay, samt en kedja af toppar, som
långt bort i nordost afbröt horizonten. Chydenii berg,
detsamma som å hans gradmätningsutkast är betecknadt
med bokstafven λ, utgjorde det nordligaste och högsta
af dessa ståtliga fjelltoppar. Söderut kunde man öfverse
hela Storfjorden från Whales Point och Whales Head
ända till dess innersta bugt vid Hvita berget. Vesterut
lågo betydliga bergpartier, samtliga omslutna af is. At
Hinlopen Strait hindrades tyvärr utsigten af tjocka,
hvilken, såsom så ofta är fallet, endast tycktes ligga
öfver sjelfva Straitet och dess strandberg.

För att kunna följa den i nordvest liggande
bergskedjan ännu längre och öfvertyga oss om, huruvida
vandringen öfver isfjellet skulle erbjuda några
svårigheter, gingo vi från sjelfva toppen ut på inlandsisen,
som här hade nästan samma höjd som sjelfva fjellet.
Den befanns alldeles slät och täckt af hårdt frusen snö,
öfver hvilken vandringen var lika beqväm som på ett
golf. Denna snöplan tycktes sträcka sig ända bort till
Chydenii berg, så att det icke torde möta någon
svårighet att komma dit, i fall någon derstädes belägen
bergstopp skulle utses till triangelpunkt. Sedan vi
uppstigit till en liten, längre bort belägen snökulle, utan
annat resultat än att se några nya toppar af den
aflägsna bergskedjan uppskjuta öfver snöslätten, beslöto
vi att återvända.

Den kortaste återvägen till fartyget gick utför en
temligen brant isström, som, inklämd emellan tvenne
berg, från det ställe der vi stodo stupade ned mot den
breda, jemna och långsamt sluttande glacier, öfver
hvilken vi ftamgått under uppklättringen, och hvars
egentliga källa utgjordes af denna med inlandsisen
sammanhängande isström. Vi stannade en stund vid
issluttningens början för att med kikaren öfvertyga oss,
om det var möjligt att nedgå denna efter utseendet
beqväma väg, eller om det vore nödvändigt att
återvända den något längre och till följd af hyperit-afsatsen
något farligare väg vi kommit. En ung »Balsfjording»,
som vi medtagit för att bära instmmenterna och hvilken
i sin hembygd visserligen fått mycken öfning i
fjellklättring, men som deremot aldrig förut vandrat öfver
något isfjell, betraktade oss med stora ögon medan vi
språkade härom. Hans ansigte uttryckte påtagligen den
tanken »huru kan man tveka om en så sjelfklar sak», och
utan att säga ett ord rusade han plötsligen i fullt språng
ned för issluttningen med theodoliterna i hand, till stor
förfäran för oss, som fruktade att glacieren skulle såsom
vanligt vara afbruten af tvärremnor och derföre svår
att äfven med stor försigtighet passera. Snart sågo
vi honom dock stanna och det lyckligtvis i rättan tid,
ty då vi framkommo, visade det sig att en ofantlig
isafgrund spärrade vägen. Vi kröpo fram till dess rand
och blickade ned i det hemska, bottenlösa djupet, hvars
väggar bildades af azurblåa isklippor, som här och der voro
beklädda med hvita, droppstenslika bildningar. Nedtill
förlorade sig alltsammans i ett blåsvart mörker. Denna
remna sträckte sig nästan tvärsöfver hela glacieren, så
att vi för att komma öfver den måste göra en ganska
betydlig omväg. Sedermera mötte vi ytterligare en
mängd dylika rerønor, hvilka vi antingen kringgingo,
hoppade öfver eller passerade på något öfver klyftan
qvarliggande ishvalf. Först då vi hunnit glacierens
egentliga hufvudmassa upphörde springorna, och
nedstigandet gick sedermera snabbt och beqvämt. Den
intermittenta elf, som vi dagen förut sett, var nu nästan
beständig, så att blott ett svagt pulserande ännu kunde
förmärkas.

Innan vi lemnade fartyget, hade befallning blifvit
utdelad, att den engelska båten skulle utrustas och
bemannas för några dagars utfärd. Straxt sedan vi
återkommit, afreste vi med denna båt till det lilla sund,
som sammanbinder östra Ishafvet med Storfjorden.
Afståndet var temligen drygt, och rodden blef ganska
besvärlig till följd af den drifis, som här och der spärrade
vägen. Vi voro derföre temligen uttröttade, då vi
anlände till vår bestämmelseort, och så snart båten blifvit
uppdragen på ett lågland mellan det smala Helis Sound
och det isfjell, som omgifver Hvita berget, samt tältet
utspändt, kröpo vi in i våra sofsäckar, för att först
följande dag med friska krafter börja våra arbeten.

Då vi vaknade, funno vi himlen klar och nästan
molnfri. Sedan morgonmåltiden blifvit intagen, begynte
vi genast att tillsammans med Hellstad bestiga Hvita
berget. Manskapet fick ordres att under vår frånvaro
sysselsätta sig med renskytte på Helis Sounds norra
strand. Vi vandrade först öfver de betydliga
grusbäddar, som glacieren skjutit framför sig, och framgingo
sedan vidare uppför det långsamt sluttande isfältet,
hvarest vägen mot förmodan blef ganska tröttsam och
obehaglig, derigenom att isfjellets yta bestod af snö, som
först blifvit upptinad och sedan åter tillfrusit, så att
snöbädden ytterst täcktes af en pipig, af vinden fårad
skorpa, hvilken oftast brast sönder under fötterna.
Foten sjönk till följd häraf djupt ned i den
underliggande lösa snön och kunde endast med ansträngning
åter dragas upp genom isskorpan, hvars hvassa kanter
härvid skuro djupt in i skodonen. Först efter en timmes
vandring uppåt fingo vi sigte på bergets topp, hvilken
hittills varit skymd af isfjellets kullrighet, men vi voro
dock ännu långt ifrån målet för vår vandnng. Vi
måste nemligen fortfarande framgå timme efter timme
öfver snö af lika obehaglig beskaffenhet, innan vi nådde
den öfversta toppen, som utgjordes af en liten platå,
hvilken var helt och hållet höljd af fotshög, nästan
pulverformig snö, under hvilken fast is vidtog.

Utsigten härifrån är den mest storartade man på
Spetsbergen kan finna. I öster på 20 mils afstånd sågs
ett ganska högt land med tvenne rundade, öfver de
öfriga fjellen uppskjutande bergskupoler. Det var den
längst mot vester utskjutande delen af en stor, ännu
nästan okänd arktisk kontinent, som, ehuru upptäckt
redan år 1707 af Commandeur Giles, varit helt och
hållet bortglömd och utlemnad på de nyaste kartorna.
Emellan detta land och Spetsbergen låg hafvet täckt af
stora, obrutna isfält, mellan hvilka helt säkert intet
fartyg skulle kommit fram. Vår älsklingsplan att efter
slutade undersökningar i Storfjorden resa dit  måste
således uppgifvas. Åt nordost och norr syntes, så långt
ögat nådde, Nordostlandets och Hinlopen Straits berg
och deremellan Straitet med dess öar, hvilka nu syntes
vara omgifna af alldeles isfritt vatten. Nordenskiöld
igenkände det af honom under 1861 års expedition
besökta Lovéns berg. Mellan detta och Hvita berget höjde
sig Thumb Points höga snöbetäckta fjelltoppar, och straxt
bakom detta insköt ett långt, starkt krökt sund, i hvilket
flera glacierer utföllo. Det inre landet låg likaledes
öppet för våra blickar såsom en ändlös, öde snööken,
hvilken endast här och der afbröts af några svarta,
fristående, emot den bländande hvita grunden bjert
afstickande stenmassor. Först långt bort i vester och
nordvest visade sig mem sammanhängande bergskedjor.
Dessutom var hela Storfjordens vest- och nordkust synlig
ända från Whales Head samt hela norra delen af
Barents' land, hvars nordligaste spets utgöres af ett
betydligt, i hafvet nedskjutande, mycket splittradt isfjell.
Under våra fötter låg det lilla, af norska hvalrossfångare
år 1858 upptäckta sund, hvilket vi betecknat med det redan
på holländska kartor förekommande namnet Helis Sound.
Äfven Mr Lamont omnämner det i sin reseberättelse
under namn af Ginevra Sound, men af Lamonts beskrifning 
synes det, att han ej varit längre än vid
Förvexlingsuddens spets, och att han således icke sett det
egentliga sundet. Lamont gör sig skyldig till ett annat
misstag, derigenom att han icke tyckes känna till det
i Parrys berömda resa offentliggjorda kartutkast öfver
nordöstra Spetsbergen och icke sjelf gjort någon
breddbestämning. Han låter sitt Ginevra Sound utmynna
ungefär der Lomme Bay finnes samt förlägger det vid
79° 30′ nordlig bredd, under det att läget i sjelfva verket
är 78° 40′; hans latitud är således ej mindre än 50′
felaktig.

Såsom vanligt togo vi, innan vi återvände, en mängd
vinklar med theodoliten, men denna gång med mindre
vanliga svårigheter. Något stativ hade vi naturligtvis
icke fört med oss, och i allmänhet är det äfven icke
behöfligt, emedan de flesta bergstoppar på Spetsbergen,
äfven då de ligga öfver den vid 1,000—1,500 fot
vidtagande snögränsen, äro snöfria, till följd hvaraf man
vid mätningar från dem lätt kan uppställa instrumentet
på någon stor sten eller stenvarde. Men här funnos icke
några stenar eller andra till underlag lämpliga föremål.
Vi måste derföre skjuta tillhopa en stor snöhög,
tillstampa denna så fast som möjligt och deri nedtrycka
theodoliten ända upp till den graderade
horizontalkretsen. En af oss lade sig nu ned i snön och
uppmätte vinklarne, hvilka den andre antecknade.
Uppställningen visade sig ganska fast, men obehaget af att
under en isande vind ligga i den lösa snön, drypande
af svett som man var efter den ansträngande vandringen
uppför fjellet, gjorde, att endast de nödvändigaste
vinklarne blefvo uppmätta, och att iakttagelserna sålunda
hastigare än vanligt afbrötos.

Äfven nedstigningen var ganska tröttande dels till
följd af det stora afståndet emellan bergets topp och
sjön, dels till följd af samma orsaker som försvårat
uppstigningen; men den försiggick dock åtminstone i början,
medan bergssluttningen var brantare, under liflig, af
åtskilliga kullerbyttor i snön åtföljd kapplöpning och
med en så hastig fart, att vi redan kl. 10 e. m. voro
tillbaka vid båten.

Under vår frånvaro hade, såsom redan är nämndt,
manskapet varit ute på renjagt och äfven lyckats skjuta
tvenne utomordehtligt feta och ståtliga djur. De
återkommo några ögonblick förr än vi och funno allt vid
båten i den största villervalla. En björn hade tydligen
anställt en noggrann husvisitation hos oss och dervid
farit värre fram än en nitisk tulltjensteman under fordna
tull- och passtvångs gyllene tider. Ett par tag af hans
ramar hade på tvenne ställen söndertrasat båttältet ända
uppifrån dess takås ned till relingen. Tvenne på
aktertoften liggande ylletröjor voro såsom onjutbara
utslungade, likaså en nattsäck, tillhörig Dunér, och kockens
smörask, hvars mekanik björnen lyckligtvis ej fått reda
på. Deremot bevisade han en stekt renbog, som blifvit
medtagen från fartyget, mera aktning, ty han hade
afgnagt köttet ända intill benen, och som han
förmodligen tyckt, att det ej var stekt med tillräckligt fett,
hade han såsom tilltugg förtärt ungefär hälften af en
talgrulle, hvilken blifvit medtagen för att tjena till
brännmaterial, för den händelse att man ej kunde finna
någon drifved. En rå renhalfva, som låg insvept i
båtseglet för att skyddas mot hungriga räfvar och glupska
måsar, hade björnen deremot funnit alltför vanlig och
simpel och derföre lemnat orörd. Seglet var dock
sönderrifvet. Slutligen blef äfven en säck med
skeppsskorpor utslungad och tömd på stranden. Men det
ovanliga buller som uppstått, då de torra skorporna
rasslade emot hvarandra, hade, efter hvad man kunde
döma af spåren i sanden, gjort en ända på visitationen
oeh skrämt den fyrbenta fiskalen på flykten.

Det åtgick öfver en timme att laga tältet och ånyo
hopsamla de kringströdda sakerna. Då emellertid björnen
farit fram alltför oförsigtigt för att undslippa ostraffad
om han skulle återkomma, laddades alla gevär och
intogos i båten, och för att sprida en för björnens näsa
angenäm doft i trakten kastades några stycken fett
renkött på glöden efter den brasa, på hvilken vi kokat
vår aftonmåltid. Kort derefter kröpo äfven alla man
in i tältet för att i sofsäckens varma sköte söka sömn
och hvila. Huru skulle vi vakna när gästen kom? Det
blef nu den stora frågan. Fjellvandringen, renjagten
och den derpå följande rundliga, feta måltiden hade
gjort oss alltför benägna för sömn, för att det skulle
kunnat ifrågasättas att hålla orden†lig utkik. En mängd
förslag uppkastades, bland annat att man borde binda
den ena ändan af ett tåg om den rostade renbogen
eller om benet på en af de skjutna renarne och den
andra om benet på kocken, hvars värdighet tydligen
blifvit mest förnärmad genom björnens besök och som
också visat sig mer förgrymmad än någon annan öfver
nalles näsvishet. Men oaktadt den öfriga besättningens
högljudda bifall, vägrade den eljest öfver sitt mod och
sina mandater alltid skrytsamme kocken på det
bestämdaste att gå in härpå. Han var påtagligen rädd att
blifva bortsläpad som krigsfånge. Förslaget fick sålunda
falla, såsom så ofta är händelsen, utan att något bättre
kunde sättas  i stället. Alla man kröpo in i sina 
Björn som tullsnok 18 22/8 64.

sofsäckar och glömde snart i sömnens armar både renar
och björnar, storm och drifis.

Endast vi lågo ännu vakna, smått samtalande om
gradmätningar, geografiska upptagningar, resor till
oerhörda nordliga bredder m. m. Äfven vårt samspråk
aftynade dock småningom, och vi voro redan nära att
insomna, då ett sakta skrammel hördes utanför båten.
Vi förmodade dock, att det endast var en af manskapet
föranstaltad fortsättning af skämtet med kocken, och
rädda att sjelfva falla i den för kocken utlagda snaran,
brydde vi oss icke om att taga närmare reda på
orsaken härtill. Plötsligen hördes dock ett häftigare
buller, hvilket fönnådde oss att lyfta på tältkanten och se
åt hvad som var på färde. Vi sågo nu en stor björn
springa allt hvad den förmådde ifrån båten. Innan
något skott hunnit aflossas, var han dock redan utom
skotthåll. Det blef nu ett allmänt alarm inom tältet,
och vi hade den harmen att se, det björnen spisat upp
det på glödet rostade köttet och jemväl allt det för
följande dags frukost kokta kött, som låg uppstapladt
på en bricka, hvilken var lagd på en mängd med
rensoppa till hälften fyllda bleckbägare, tätt vid kanten af
båten. Vid försöket att komma åt köttsoppan hade
björnen tydligen burit sig oskickligt, kanske äfven något
ovant åt, samt derigenom förorsakat det buller, som
väckt oss och injagat hos björnen en sådan skrämsel.
Nu beslöto vi att hålla vakt åtminstone en timme, men
då björnen ej under denna tid syntes till, somnade vi
åter. Då vi efter tio timmars djup sömn vaknade, sågo
vi att vår båt icke blifvit hedrad med något nytt
besök. Äfven vid det andra besöket hade den tydligen
ovanligt civiliserade björnen lemnat det råa renköttet
orördt, men deremot fullständigt förtärt allt det rostade
och kokta. Vi gjorde således denna gång en ganska dålig
affär och voro något flata öfver att ej hafva fått med
oss det redan delade och till tvenne skrifbordsmattor
bestämda björnskinnet. Vi, som dessutom fått smak på
björnköttet och särskildt funnit de lårstekar, den kort
förut skjutna björnen lemnat, ganska läckra, voro jemväl
derföre mera ledsna än vårt folk, att vi icke
lyckats fånga björnen, ty manskapet sätter i allmänhet
besynnerligt nog ej något värde på björnkött, och de
fleste af besättningen skulle ej för något pris vilja
förtära sådant kött oaktadt det är mycket
välsmakande och nästan fullkomligt erinrar om fett och
groftrådigt oxkött, kanske med en liten bismak af svinkött.
Denna fördom tyckes bero dels på den möjligen sanna
berättelsen om björnlefverns giftighet, dels derpå att
isbjörnens kött stundom, då den förtärt alltför mycket
späck, blir illaluktande och osmakligt. De yngre
sjömännen frukta dessutom att genom förtärandet af
björnkött blifva i förtid gråhåriga.

Efter att hafva skjutit båten i sjön rodde vi
tillbaka till skutan, dit vi ankommo natten till den 24
Augusti.

Undersökningarne för en gradmätnings utförbarhet
kunde nu betraktas såsom afslutade, och fråga blef
derföre på hvad sätt vi skulle använda den korta
återstående arbetstiden. Ursprungligen hade vi ämnat att
efter slutade arbeten i Storfjorden segla österut för att
bestämma läget och kanske delvis kartlägga Giles land.
Men från toppen af Hvita berget kunde man se, att
denna plan var för detta år outförbar, och det beslöts
i stället att segla norrut så långt som möjligt för att
erhållit åtminstone en faktisk iakttagelse om isens läge
under förstå hälften af September månad. Det kan
nemligen betraktas såsom ganska sannolikt, att under
denna månad hafvet norr om vestra delen af
Spetsbergen är temligen isfritt till en ganska hög latitud,
tack vare golfströmmens inflytande. Från det ställe,
der vi nu lågo till ankars, funnos tvenne vägar till
norra kusten, nemligen genom Helis Sound och
Hinlopen Strait förbi Verlegen Hook, eller söderut förbi
Sydkap och sedan längsmed vestkusten mot norden.
Den förra vägen skulle för sin korthets skull obetingadt
varit att föredraga, i fall vårt fartyg varit försedt med
ångkraft, eller åtminstone varit provianteradt för
vintern, emedan det i så fall varit möjligt att, om isen
spärrat norra delen af Hinlopen Strait, återvända genom
Storfjorden, innan denna blifvit spärrad af österifrån
kommande is. Med segelfartyg var denna väg dock
ytterst farlig, emedan några timmars östlig vind lätt
kunnat drifva isfälten, som lågo emellan Giles land och
Spetsbergen emot land och spärra återvägen. Den
sednare vägen deremot var icke förenad med någon
särskild risk och erbjöd oss dessutom utsigten att till
läget bestämma Spetsbergens sydpunkt. Vi afstodo
derföre från den i det hela taget inbillade äran att
hafva kringseglat Spetsbergen och vände åter mot Söder.

Spetsbergsfarare tala ofta om, att de kringseglat
Spetsbergen, men dermed mena de alltid, att de under
olika år seglat till samma punkt i Hinlopen Strait, den
ena gången längsmed vest- och nordkusten, den andra
längsmed ostkusten. Endast ett enda norskt
fångstfartyg har, så vidt vi veta, verkligen kringseglat hela
ögruppen, nemligen briggen Jan Mayen, förd af kapten
E. Carlsen. Vi meddela här efter Tromsö stiftstidnino;
berättelsen om hans resa. »Efter att den 7 Juli 1863
hafva gjort land på vestra sidan af Spetsbergen vid
Charles Foreland och dagen derefter hafva passerat
Spetsbergens nordvestra udde, fortsättes resan åt nordost
till Hinlopen Strait. På hela denna sträcka syntes endast
obetydligt drifis, och farvattnet var öppet emot norr,
så långt ögat kunde nå. Vi kryssade nu söderut genom
Hinlopen Strait, hvilket var uppfyldt med is och hvarest
vi träffade tillsammans med flera andra fartyg. Den
27:de nådde vi Nordostlandets sydspets och fångade
omkring fyratio hvalrossar och lika många sälar. Jag
försökte derefter först att fortsätta resan söderut längs
Spetsbergens ostkust, men kunde icke komma fram för
tätt hopad drifis, vände derföre och försökte att segla
fram öster om Nordostlandet, men icke heller detta var
möjligt för is. Jag måste derföre segla tillbaka genom
Hinlopen. Den 1 Augusti lemnade jag detta sund, och
då farvattnet mot norr var öppet, bestämde jag mig
för ett försök att kringsegla Nordostlandet från norra
sidan och begynte derföre kryssa med ostlig vind. Den
2 Augusti passerade vi norr om Little Table Island och
uppnådde under kryssning 81° N. Br. Härifrån var
farvattnet, så långt vi från toppen kunde se med kikare, isfritt
mot norr, på ett eller annat stort isfält när. Längre
mot öster låg dock mera is, ehuru i mindre stycken,
så att det icke var vanskligt att komma fram. Den 9
Augusti voro vi under Hvalross-ön, den yttersta ön
utanför Nordostlandets nordöstra udde. Båtarne
nedfirades och man började göra fångst. Strömmen satte
starkt mot nordost, hvarföre vi ankrade vid några öar
närmare landet på ett ställe, som på sjökortet kallas
Dove Bay, men hvarest ingen bugt finnes. Vi lågo der
till den 13 Augusti och gjorde god fångst, men drifis
och ström nödgade oss att gå under segel, och sedan
kunde vi icke för hopad drifis komma under land igen.
Strömmen gick för det mesta med stark fart emot öster.
Der fanns dock endast obetydlig ebb och flod, på sin
höjd 3 fot under springtiden, medan stigningen på
nordvestliga delen af Spetsbergen utgjorde 6 à 8 fot. Vi
kryssade derpå mot söder förbi Storön och sedan längs
östra kusten af Nordostlandet, hvarest man nära land
kunde komma fram mellan isen. Denna kust består af
sammanhängande isfjell, som sträcka sig långt ut i vattnet,
och efter hvad man skulle tycka vida längre nu, än då
kortet uppgjordes, ty de s. k. Frozen Islands äro nu
alldeles försvunna. Likaså har afståndet emellan
Nordostlandet och Storön, som efter kortet skulle utgöra tre
norska mil, minskats så mycket, att endast ett trångt sund
åtskiljer dem, hvilket jag ej fann rådligt att passera.

Den 16 Augusti, då vi stodo ½ mil utanför isfjellet
på Nordostlandet vid 79° 34′ observerad bredd, pejlade
vi i S.O. t. O. på kompassen hvad. som vi ansågo för den
sydligaste udden af Giles land, hvilket på kortet är
utlagdt vid 80° 10′ N.Br. Då vi först voro på denna
breddgrad, sågo vi det deremot icke. Jag uppskattade
afståndet till 8 sjömil, och landet ligger således på 79° 5′
N. Br., hvilket äfven öfverensstämmer med sednare
anställd pejling. Vi behöllo det nemligen i sigte, ända
tills vi kommo till inloppet af Walter Thymens Strait
vid 78° 30′. Då hade vi det i nordost. Giles land haär
för öfrigt flera gånger förat blifvit sedt både af mig
och andra Spetsbergsfarare. En gäng närmade jag mig
det på en mils afstånd, men då der icke fanns utsigt
till fångst, ville jag icke gå närmare. Det är ett stort,
vidlyftigt land med höga fjell och stora fjordar, liksom
på Spetsbergen.

Sedan vi passerat mynningen af Hinlopen Strait,
fortsatte vi resan mot söder längs Spetsbergens ostkust,
gjorde någon fångst och kommo lätt igenom, hvarest
vi en månad tidigare icke sluppit fram för is. Den
20:de seglade vi emellan Ryk Yses öar och Stans
Foreland, seglade sedan under sydkusten af Sydostlandet,
tills vi återvände till Norge.»

Den 25:te på morgonen lättade Axel Thordsen ankar
för att segla söderut. Vinden var dock så svag, att
blott strömmen förde oss framåt. Just då vi höllo på
att för alltid lemna Storfjordens norra strand, syntes
en hjord af renar på dess yttersta udde. Naturligtvis
blef fångstbåten genast utsänd. Den återvände inom
kort med ett halft dussin mycket stora och feta djur.
De blefvo skjutna på den låga hyperitudden under
Hvalrossberget, hvilken vi endast tvenne dagar förut
genomkorsat i alla riktningar utan att se spår till några renar.
Det tycktes derföre, som om de nyligen hitkommit öfver
den inlandsis, som från landsidan omgaf näset.
Seglingen fortsättes sedan ånyo längs Storfjordens ostkust
söderut, för det mesta under stark tjocka och svag vind.
På morgonen den 26:te fällde Hellstad en björn, som
blifvit varskodd på isen, och under eftermiddagen sköto
Malmgren och Dunér från däcket en mängd af de små
sälar, hvilka under nedseglingen i Storfjorden af
nyfikenhet kringsvärmade fartyget. De voro så feta att
de flöto, och gingo derföre icke, såsom annars ofta
händer, förlorade, då de dödades i vattnet.

Då vi närmat oss Tusen-öarne, funno vi dem så
spärrade af is, att hvarken vi eller trenne andra fartyg,
hvilka äfven ärnat sig dit, kunde framkomma. Kursen
ställdes derföre mot Sydkap och sedan vidare norrut.
Vi hade visserligen ämnat landstiga vid Sydkap, men
vinden hade nu friskat till och blifvit så stark, att det
sannolikt ej skulle varit möjligt att med båt lägga till.
Vi seglade således vidare längs Spetsbergens vestkust
emot norden, och gynnade af en frisk vind hade vi
redan på morgonen den 30:de uppnått höjden af Charles
Foreland. Här blef vår resa afbruten af ett alldeles
opåräknadt hinder. En med manskap fullastad båt med
en stor flagg i fören varskoddes nemligen ute i
Forelands-sundet, roende allt hvad den kunde emot fartyget.
Det var tydligen skeppsbrutet folk, hvilket sökte sin
räddning på något fartyg, som ännu ej återvändt
till Norge, och vi höllo derföre rakt ned emot båten.
Snart var dess besättning äfven ombord och bekräftade
vår förmodan. De berättade, att vi måste bereda oss
på att ytterligare medtaga besättningar från 6 båtar,
tillsammans bemannade med 37 man tillhörande
skonerten Aeolus, förd af kapten Tobiesen, jakten Anna
Elisabeth, förd af vår gamle vän qvänen Mattilas, och
jakten Danolina, förd af skepparen Janne Åström.

I sin sjöförklaring inför Tromsö byfogdekontor
berättar Mattilas om denna förlisning följande.

»Den 19 April lemnade vi Norge under godt väder
och sydlig vind. Fartyget var väl utrustadt med båtar
och fångstredskap. Besättningen utgjorde inalles 11
man. Fartyget var lätt och starkt samt i alla
hänseenden väl utrustadt. Den 28 April kommo vi under
land på Spetsbergen vid Bel Sound, för is kunde vi
dock ej komma landet närmare än 2 mil. Vi fortsatte
resan norrut längs vestkusten och voro den 30:de vid
nordpynten af Charles Foreland. Vi försökte förgäfves
att göra fångst här och seglade derföre norrut. Den 2
Maj voro vi vid Amsterdam-öarne, men ej heller här fingo
vi någon fångst. Derpå seglade vi längs nordkusten af
Spetsbergen och gingo in i Wijde Bay, hvarest vi lågo
infrusna några dagar. Vi höggo oss ut, seglade
tillbaka mot Moffen, men måste för nordlig storm ånyo
gå in i Wijde Bay. Vi ankrade vid dess östra sida och
blefvo der åter instängda ända till den 19 Juni. Under
hela denna tid gjordes ingen fångst med undantag af några
sälar. Den 19:de arbetade vi oss ut och seglade af och an
i närheten af Spetsbergens nordkust, då och då görande
någon fångst. Den 20 Juli ankrade vi vid Low Island.
Sedan voro vi en kort tid inne i Hinlopen Strait, men
då vi icke heller der träffade någon fångst, seglade vi
åter ut och ställde kursen mot nordost, i hopp om att
på denna kust göra vår sak bättre. Här träffade vi
jakten Danolina, och under den återstående resan följdes
vi sedan åt. Den 25 Juli voro vi vid Sju-öarne, hvarest
vi gjorde fångst af sälar och hvalrossar. Den 4 Augusti
träffade vi skonerten Aeolus. Tillsammans med
Danolina ankrade vi vid Nordostlandets nordöstra udde,
gjorde någon fångst, seglade sedan till Stor-ön, hvarest
hvalrossar lågo på land i sådan mängd, att vi kunde
döda så många vi ville.

Den 11:te seglade vi härifrån norrut och träffade
om eftermiddagen Tobiesen, som efter ett fåfängt försök
att segla in i Hinlopen Strait kom ifrån söder. Jag
underrättade honom, att en mängd hvalrossar lågo
dräpta på Stor-ön,utan att vi kunde taga dem med
oss, och seglade sedan vidare norrut. Den 12:te kunde
vi ej komma längre för is, som var så tätt
sammanhopad af nordanvinden, att farvattnet var alldeles 
spärradt. Vi seglade nu af och an några dagar, i hopp om
att isen åter skulle skingras, men den hopade sig allt
mera och mera, så att vi slutligen måste öfvergifva
hoppet att återvända norr om Nordostlandet.
Tillsammans med de andra fartygen seglade vi derföre åt söder
för att om möjligt finna en genomfart på denna kant.
Den 16:de voro vi vid sydostpynten af Nordostlandet,
men kunde icke komma vidare för is. Man hade nu
blott några mil qvar till Hinlopen Strait, men vägen
var här alldeles spärrad af is, som låg intill glacieren,
och till råga på olyckan började isen ifrån öster att
sätta in mot isfjellet, hvarföre intet annat val fanns än
att söka sin räddning i båtarne.

Sedan man släpat båtarne ett par mil öfver de 
isfält, som spärrade vägen mot söder, kom man till en
temligen isfti ränna längs kanten af glacieren. Under
det man rodde fram i denna, lossnade ett isblock från
glacierbrämet och åstadkom dervid en så våldsam
dyning, att en af båtarne kastades omkull och dref med
kölen uppåt. Manskapet fick ett iskallt bad och
förlorade alla sina effekter och matvaror, men räddade sig
sjelfva i de öfriga båtarne. Sedan man ändtligen
kommit förbi den ändlösa glacieren, rodde man i isfritt
vatten genom Hinlopen Strait längs Spetsbergens norra
och nordvestra kust mot mynningen af Isfjorden, hvarest
man hoppades sammanträffa med något fartyg, som
ännu uppehöll sig derstädes för att jaga renar. I värsta
fall ämnade man dela sig i flera afdelningar och
öfvervintra i stugorna vid Advent Bay, Red Bay och Wijde Bay.»

Då de mötte oss i Forelandsfjorden, hade de på 14
dagar i båt tillryggalagt en väg af 100 geografiska mil.
Eget var att se den glädje, som målade sig i de
skeppsbrutne männens väderbitna drag, då de från båten
klättrade upp öfver Axel Thordsens reling — de visste sig
nu räddade från öfvervintring utan nödig utlastning och
proviant, från en temligen säker eller åtminstone sannolik
död genom hunger eller skörbjugg. Bland det
skeppsbrutna manskapet fanns äfven en 11 års gammal gosse.
Det var en brorson till Mattilas, som fört pojken med
sig efter ett besök hos slägtingarne i Finland. Pojkens
lynne tillkännagaf också genast hans qvänska ursprung.
Han var sluten, fåordig, djerf och tilltagsen; han
tvekade t. ex. ej att, om han uppmanades dertill, taga i
rodret på skutan, och han skötte det äfven ganska bra
med ett lugn och en min, som tydligen visade att
sjelftillit åtminstone ej skulle komma att saknas honom
under lifvets strid.

Att fångstmännen hafva en sådan fruktan för
öfvervintringar på Spetsbergen här sina goda skäl. Större
delen af de öfvervintringsförsök, som af vesteuropeer
blifvit gjorda på Spetsbergen (ryssarne tyckas i
allmänhet bättre motstå vinterklimatet derstädes), hafva
nemligen utfallit sålunda, att hela vinterkolonien dukat
under för skörbjugg, och märkligt nog tyckes en dylik
olycklig utgång företrädesvis drabbat just de
öfvervintringspartier, som varit så väl utrustade, att de under
den långa polarnatten kunnat ostörda hängifva sig åt
sömn och sysslolöshet. De som deremot genom förlust
af sitt fartyg blifvit nödsakade till en öfvervintring, utan
några förråder eller annan utrustning, hafva af nöden
tvungits till strängt arbete med insamling af ved, 
ren- och säljagt, och detta jemte den färska födan här ofta
räddat dem från undergång. Till de många kända
exempel härpå kunna vi här ytterligare bifoga några
notiser rörande en öfvervintring i Cross Bay 1843—44,
meddelade oss utaf en bland det nu bergade manskapet,
en svensk vid namn Andreas Lindström.

Lindström åtföljde ett fångstfartyg, som den 10
Juli förliste bland drifisen utanför Moffen. Man
räddade sig på ett annat fartyg, hvilket några timmar
derpå likaledes krossades och det så plötsligt, att
knappast det nödvändigaste kunde bergas. Inalles 24 man
med obetydlig proviant och tvenne bristfälliga båtar
befunno sig nu långt från land på drifisen, som dock var
så tät, att någon rodd icke kunde komma i fråga.
Båtarne måste derföre i stället släpas öfver drifisen emot
Verlegen Hook, dit manskapet ankom utmattadt af 8
dagars ytterst ansträngande arbete. Ytterligare trenne
veckor åtgingo, innan man dels genom rodd, dels genom
att fortfarande släpa båtarne öfver isfälten utanför Wijde
Bay och Red Bay, uppnådde Cross Bay. Lyckligtvis
påträffade man under vägen en af Parry qvarlemnad
depot med inlagd mat och något rum, som betydligt
bidrog att hålla manskapet vid godt mod. En del af
de skeppsbrutna besättningarne qvarblef vid Cross Bay,
andra sändes söderut för att uppsöka något fartyg. De
lyckades äfven framtränga till norra sidan af Bel Sound,
hvarifrån de kunde se en på södra sidan kryssande
skuta, hvilken de dock, oaktadt de förtviflade försök
som gjordes, ej kunde nå för drifis. Slutligen måste
båten återvända till Cross Bay med oförrättadt ärende,
och manskapet fick nu bereda sig på öfvervintring i
de tvenne der befintliga stugorna, hvarest det
lyckligtvis fann något mjöl, som varit afsedt för ett mindre
öfvervintringsparti. Man samlade ved, sköt sälar och
renar och sökte hålla sig i sträng rörelse, men detta
oaktadt dogo i Januari och Februari trenne man af
skörbjugg, som äfven angrep en mängd af de andra,
men minskades genom förtäring af rått sälblod och
sälblodssoppa. Det öfriga manskapet blef afhemtadt i
början af Juni 1844. Kölden började först med nyåret
och var svårast vid slutet af vinternatten. Om
vintern rådde företrädesvis nordliga vindar, höst och vår
vestliga och sydliga. Hafvet höll sig drifisfritt och öppet
till nyåret. Då kom drifis, och sjön frös till vid lugnt
väder, för att åter tidtals rifvas upp genom storm. Då
hafvet var som mest fruset, kunde man ej från de
högsta bergstopparne se öppet vatten. Under vintern
voro norrsken högst vanliga.

Vi fingo redan på eftermiddagen ännu en
båtbesättning ombord. Men fem båtar återstodo ännu. De
hade spridt sig för att söka fartyg och stämt möte vid
Safe Haven i Isfjorden. Äfven vi beslöto derföre att i
denna hamn invänta återstoden af den skeppsbnitna
besättningen, men en häftig sydostlig storm med hög
sjö hindrade oss att löpa in och nödgade oss att länsa
undan vinden in i Forelandsfjorden, hvarest vi kastade
ankar utanför S:t Johns Bay.

Natten emellan den 2 och 3 September anlände
ytterligare fyra båtar, bemannade med 21 man. De
hade äfven en hund med sig, hvilken icke blef minst
förtjust öfver att åter få trampa däcket på ett fartyg,
och genast visade sig fullkomligt hemmastadd derstädes,
såsom en varelse egnar och anstår som tillbragt hela
sitt lif ombord. Samma hund var deremot, då den
landsattes i Tromsö, alldeles vild och bortkommen. Det var
också förstå gången den såg boningshus, andra hundar,
skrikande barnungar m. m.

Den sjunde båten, hvilken under Tobiesens befäl
rott ut till Forelandet, uteblef fortfarande och
förorsakade oss derigenom stort bekymmer. För att
upphemta denna båt lättade vi den 3:dje på morgonen ankar,
seglade öfver till södra delen af Forelandet, och höllo
under små segel så nära kusten som möjligt. Efter
några timmars fåfäng spaning efter den saknade båten
höllo vi af till mynningen af Isfjorden, dit vi
förmodade, att Tobiesen i enlighet med den träffade
öfverenskommelsen redan begifvit sig. Om aftonen kommo
vi under laber vind in i Isfjorden och den 4:de på
inorgonen anlände ändtligen äfven Tobiesens båt. Han
bragte oss den goda underrättelsen, att plats för
åtminstone 10 man kunde åstadkommas på två små
fångstjakter, hvilka ännu lågo i Isfjorden. Endast 27 man
stannade således ombord hos oss. Att med dessa 27
man segla vidare mot norden utan nödigt förråd på
mat och vatten hade varit en fullkomlig galenskap,
och så påkostande det än var, måste dock befallning
utfärdas att genast segla söderut.

Inberäknadt Axel Thordsens egen besättning voro
nu inalles 42 man ombord på den lilla skutan. Alla
Sveriges, Norges och Finlands olika folkslag voro bland
dem representerade, och man hade riktigt tillfälle att
studera den olika prägel, som nationalitet och
föregående, oftast ganska vexlingsrika öden gifvit de
särskilda individerna.

En stor del af de skeppsbrutne utgjordes af lappar,
lätt igenkänliga på deras korta, undersätsiga växt, deras
halft mongoliska anletsdrag, mörkbruna hy, och af
Spetsbergens jagtlif föga förändrade nationaldrägt.
Genom skeppsbrottet hade de förlorat hela den förtjenst,
med hvilken de skulle föda sig under vintern, och en
svår tid väntade dem derföre. Men detta oaktadt voro
de, då man någon gång såg dem vakna, alltid vid
muntert lynne. Endast en ung lappgosse med sneda ögon
och korpsvart hår beräknade upprepade gånger
vemodigt, hum många silfverspecier den fångstpart varit värd,
han gått miste om. En annan äldre lapp hade under
denna sommar redan förut förlist med Jan Mayen, och
under sitt föregående lefnadslopp otaliga gånger; han
utpekades äfven derföre såsom en erkänd olycksbringare,
hvilken ingen skeppare mera skulle våga taga med sig.
I allmänhet tillbragte lapparne hela öfverresan på sina
sofställen och voro endast synliga vid måltidstimmarne.

Först den nyaste tidens företagsamhetsanda har
förmått sjölappen att lemna sina fiskredskap och skär
för att deltaga i fångstresor på Spetsbergen. Dertill
tyckas de äfven, under ledning af någon norrman eller
qvän, som förstår att med nödig kraft hålla dem till
arbete, vara rätt lämplige. Isynnerhet äro de eftersökte
som oöfverträfflige skyttar. Ganska många af dem hafva
under de sista åren öfverflyttat till Amerika, och såsom
en märklighet förtjenar omnämnas, att till och med en
fjell-lapp med familj gått att söka sin lycka i den nya
verlden.

Skepparne på de tre förlista fartygen, den
amerikanskt energiske norrmannen Tobiesen, den hygglige
och allmänt afhållne svensken Åström och den 
mångerfarne gamle Spetsbergsveteranen, qvänen Mattilas
representerade de trenne i kulturhistoriskt hänseende
beslägtade folkslag, som bebo länderna högst mot norden. Såväl
hos dem som hos de svenska, norska och finska
fångstmännen voro de trenne nationernas olika lynnen
tydligt och skarpt utpräglade, och dock hade vanan vid
jagtlifvets blodiga handtverk, vid fångstens hazardspel,
vid de otaliga faror och äfventyr, som den ständiga
kampen med storm och drifis för med sig, småningom
tryckt i hvars och ens anletsdrag en gemensam och
outplånlig prägel, visserligen i viss mån af vildhet, men
äfven af mod, sjelfförtroende och om vi så få uttrycka
oss »höfdingskap»; och i sanning det är ett hårdt och
äfventyrligt lif de föra.

Med fara att trötta läsaren vilja vi, innan vi afsluta
redogörelsen för vår egen färd, förtälja ännu ett exempel
på de olyckshändelser, som hota fångstmännen under
ett svårt isår. Berättelsen grundar sig såsom vanligt
på en beedigad sjöförklaring.

Den 7 Maj 1850 seglade skonerten Carl Johan, förd
af skeppar Börresen till Spetsbergen, nådde tvenne dagar
derefter Beeren Eiland och seglade sedan längs kusten af
isfältet till Prins Charles Foreland, som varskoddes den
17 Maj. Sedan åtskilliga hamnar på vestkusten blifvit
besökta, beslöt man att i sällskap med jagten Bröderna,
förd af skepparen Henriksen, besöka Spetsbergens ostkust,
hvarest man hoppades på en rikligare fångst. På östra
sidan om Sydkap mötte de den 25 Juli åter is, hvilken dock
var fördelad. Vid en tvenne dagar derefter uppkommen
tjocka och sydlig storm begynte isen »sätta tillsammans».
Man satte nu till så mycket segel som möjligt för att
komma ut, men utan framgång. Strömmen och stormen
hopade isen i allt tätare massor, och fartygen, isynnerhet
skonerten, blefvo af skrufisen så skadade, att man den
15 Augusti, efter hållet skeppsråd, beslöt att öfvergifva
det ena fartyget, hvilket äfven straxt derefter sjönk.
Walter Thymens Strait pejlades då på 2 mils afstånd i
ost till syd. Alla man gingo nu ombord på Bröderna,
men redan trenne dagar derefter blef äfven den krossad,
så att man måste söka sin räddning på isen. Efter att
under några dagars tid hafva drifvit omkring, fick man
sigte på ett fartyg, till hvilket fyra man blefvo sände
med en liten skeppsjulle för att begära hjelp.
Fartyget, som befanns vara slupen Fortuna, förd af E.
Mejer och bemannad med 10 man, uppnåddes utan några
synnerliga svårigheter, men några timmar derefter
krossades äfven Fortuna, och det så plötsligt att man åter
måste rädda sig på isen utan att hinna medtaga ens
det nödvändigaste. Af proviant bergades endast 8 à 9
rågskorpor och en påse med gryn, som till på köpet
legat i saltvatten och tran. Äfven tvenne båtar och
tvenne gevär, dock utan ammunition, räddades och drogos
upp på samma isstycke, på hvilket manskapet befann
sig. Efter att under flera dygns tid hafva drifvit med
isen förbi Sydkap till höjden af Horn Sound, stötte man
på jemn och låg is och begynte att draga båtarne mot
land. Men till följd af svält var folket nu så
utmattadt, att man snart måste lemna den ena båten. Man
fortsatte dock att framsläpa den andra, ända tills man
den 26:te på aftonen från ett högt isstycke åter fick,
sigte på ett fartyg, som låg i »besätt» af isen på ett
afstånd af 2 till 3 mil. Den minst försvagade bland
manskapet blef skickad till fots öfver den i ständig
röreise stadda drifisen till detta fartyg, hvilket han också
nådde, ehuru han som oftast med tillhjelp af en stång,
den enda tillstymmelse till vapen han hade med sig,
måste hoppa öfver öppningar i isen, och under sin
vandring följdes af flera förvånade och nyfikna isbjörnar,
som dock ej anföllo honom. Efter ett dygn kom denne
man tillbaka med mat och ammunition. Han berättade
tillika att fartyget var öfvergifvet af sin besättning, men
innehöll proviant m. m. Sedan man stärkt sig med den
medförda kosten, begåfvo sig alla man öfver isen till den
öfvergifna skutan, pumpade den läns och seglade, efter
fåfänga försök att få rätt på den återstående delen af
Carl Johans och Brödernas besättning, hem till Norge.
Mejer är nu en välmående handlande i Tromsö, af
hvilken vi rönt flera prof på välvilja, men minnet af de
lidanden han utstått är ännu efter förloppet af 14 år
så lifligt, att han, ehuru eljest meddelsam, ogerna ser
att samtalet faller på hans egna äfventyr bland isen.

Men det är tid att återkomma till Axel Thordsens
egna öden.

Den 4 September lemnade vi Isfjorden. Vinden var
dock så svag och ogynnsam, att vi ännu den 6:te lågo
utanför Bel Sound. Vi lade bi härstädes för att vid en
i Dunder Bay mynnande elf fylla vattenfastagerna samt
seglade sedan vidare söderut.

Under Spetsbergens vestkust var vinden som
vanligt ytterst svag, så att vi först natten emellan den 7
och 8 September seglade förbi Sydkap, men derefter
började en frisk ostlig vind att blåsa, hvilken den 9:de
växte till storm. Den 10:de vid middagstiden gåfvo
iakttagelserna 72° 54′ nordlig bredd, och nästan
samtidigt steg vattnets värmegrad med ens från 3° till 8°, ett
tydligt bevis att vi lemnat det egentliga Ishafvets 
område. Det varmare vattnet medförde äfven snart tjocka,
som i förening med höstnattens mörker förhindrade
inseglingen i skärgården, hvilken vi fingo i sigte natten
emellan den 11 och 12 September. Den 12:te klarnade
visserligen luften, men med detsamma inträdde äfven
fullkomlig stiltje, och otålige att få underrättelser från
hemmet läto vi »sätta ut en båt, med hvilken vi rodde
till Tromsö, dit vi ankommo den 13:de tidigt på
morgonen. Fartyget anlände först följande dag på qvällen.

GILES LAND.



I Scoresbys tunna.

<chapter name="Anteckningar från en resa till Ishafvet i trakten af
Jan Mayen, år 1863 af Aug. Quennerstedt">


ANTECKNINGAR
FRÅN EN
RESA TILL ISHAFVET
I TRAKTEN AF JAN MAYEN,
ÅR 1863.
AF
AUG. QUENNERSTEDT.




Anteckningar från en resa till Ishafvet i trakten af
Jan Mayen.

Under det vissa delar af norra ishafsregionen, såsom
arktiska Amerikas överld, vestra Grönland och
Spetsbergen, kunna anses såsom jemförelsevis väl kända — 
särskildt torde Spetsbergen genom de från Sverige åren
1858, 1861 oeh 1864 utgångna trenne expeditionerna höra
till de noggrannast utforskade högnordiska länder — 
är detta i en långt mindre grad händelsen med det
emellan de båda sistnämnde belägna område, som
innefattas af Grönlands ostkust och ön Jan Mayen jemte det
till dessa gränsande haf. De vägar, som blifvit inslagna
för uppnående af Stilla hafvet och nordpolen, hafva gått
långt på sidan om detta område, hvars naturbeskaffenhet
också gör det ogästvänligare än de flesta andra inom
samma breddgrader belägna. Åtminstone gör en
jemförelse med förhållandena inom Spetsbergshafvet
olikheterna i detta afseende påfallande. Den 80:de graden
uppnås här utan svårighet; under det att den nordligaste
bekanta punkt på ostkusten af Grönland ligger på
ungefär samma breddgrad som Beeren Eiland. I sjelfva
verket bildar här polarregionen, hvars physikaliska gräns
— såsom bekant en annan än den mathematiska
polcirkeln — utgöres af en mångfaldigt bugtad linea, en
af sina djupast i söder nedskjutande uddar under
inflytelsen af den längs Grönland nedlöpande kalla ström,
som här redan vid 60° N. Br. gör ett ishaf. Nästan
endast hval- och sälfångare hafva besökt dessa trakter,
men dessa fångstresor, påbörjade redan före medlet af
sjuttonde århundradet, hafva endast i ringa grad kunnat
rikta vår kännedom derom. Det är, oafsedt hvad som
blifvit vunnet genom de från Danmark ofta förnyade
försöken att på Grönlands ostkust återfinna den gamla
förlorade »österbygden», men hvilka varit riktade mot
mera sydliga breddgrader, först Scoresby, som vid slutet
af andra årtiondet af innevarande århundrade och början
af det tredje, med hvalfångarens yrke förenande ett
lefvande vetenskapligt intresse, här kunnat i betydligare
grad föröka de äldre från holländska och engelska
sjöfarande härstammande torftiga underrättelserna, och som
rättat de gamla, i hög grad felaktiga kartorna. Sålunda
har af honom Jan Mayens läge först blifvit noggrannare
bestämdt; den dittills knappast uppnådda nordliga delen
af Grönländska ostkusten har han, åtminstone i sina
hufvudkonturer, upptagit från 69° till 75° N. Br. Hans
båda arbeten: »An Account of the arctic Regions»
(Edinburg 1820) och »Journal of a Voyage to the northern
Whalefishery» (Edinburg 1823) äro att anse såsom
hufvudkällorna för vår kunskap om dessa delar af Ishafvet.

Genom sitt läge vid södra gränsen af den stora
nordeuropeiska ishafsbassinen har Norge haft en
gynnsam anledning att deltaga i den vinstgifvande, ehuru
numera genom det skoningslösa sätt, hvarpå den blifvit
bedrifven, i allmänt aftagande stadda ishafsfångsten, och
här utsändt fartyg såväl till Spetsbergens som Jan Mayens
farvatten. På ett af de fartyg, som drifva sälfångst i
närheten af sistnämnde ö, briggen Jan Mayen från
Christiania, förd af Kapten C. Castberg från Sandefjord, fick
jag ett önskadt tillfälle att i början af året 1863
medfölja såsom passagerare genom det om utmärkt
liberalitet vittnande anbud från dess redare, som af en af
dessa, löjtnanten i norska marinen H. van Kervel, till
mig framställdes, och hvilket jag, dessutom frikostigt
understödd af landshöfdingen, grefve A. Ehrensvärd,
med glädje skyndade att emottaga, i förhoppning att jag
härigenom skulle få närmare lära känna förhållandena
i denna del af Ishafvet, möjligen äfven blifva satt i
tillfälle att göra en landstigning på Jan Mayen. I detta
sistnämnda hopp såg jag mig dock tyvärr genom
omständighetema sviken, då vi under sökandet efter
fångsten jemte den öfriga sälfångareflottan för det mesta
kommo att uppehålla oss bland isen ett godt stycke
nordost om ön och blott en enda gång närmade oss den på
några få mils afstånd. Fast den i allmänhet anses
såsom svårtillgänglig, lider det dock emellertid knappast
något tvifvel, att man, med ett sådant mål uteslutande
i sigte, skulle kunna finna tillfälle att framtränga till
densamma äfven under den tidigare del af året, Mars—
Maj månader, som sälfångarne pläga tillbringa i dessa
farvatten. De få i senare tider verkstälda landningar,
som kommit till vår kännedom, hafva dock blifvit
företagna under en senare årstid, nemligen i Juli och
Augusti. I början af hösten synes man också i sjelfva
verket hafva de bästa utsigterna att finna hafvet
deromkring någorlunda isfritt. I slutet af Augusti 1861
såg Vogt till och med icke ett spår af drifis i öns närhet.

Innan jag i det följande öfvergår till en kort
skildring  af den resa, jag företog till dessa trakter, 
förutskickar jag en öfversigt af öns historia och
naturbeskaffenhet, såvidt som denna är känd. Då de uppgifter,
man har härom, finnas spridda i några till en del
numera mindre tillgängliga arbeten, och således kunna
förutsättas såsom temligen obekanta, torde detta icke få
anses öfverflödigt. De flesta data, jag beträffande öns
historia kunnat hopsamla, återfinnas i holländaren
Zorgdragers »Alte und neue Grönländische Fischerey etc»,
på tyska öfversatt och utgifven i Leipzig år 1723. Den
högst knapphändiga beskrifning af ön, som finnes i detta
arbete, åtföljes af en karta, troligen en af de äldsta vi
ega öfver densamma. Ännu på Scoresbys karta, som
är den senaste, här vestkusten hufvudsakligen blifvit
uppdragen efter denna.

Oaktadt sitt afskilda läge och sin obetydliga 
storlek — den håller nemligen endast några få mil i längd
— här ön blifvit funnen redan så tidigt som år 1611Detta årtal uppgifves af Zorgdrager och Forster. Scoresby, som
äfven nämner det, angifver dock upptäckten hafva skett ett år
senare. Före 1611 har den åtminstone icke egt rum, ty ön finnes
icke omtalad i Pontani nämnda år utgifna »Rerum et urbis
Amstelodamensium historia», hvarest man finner en redogörelse för
holländarnes första färder på Ishafvet. 
eller något af derpå närmast följande åren, — såsom
bekant började upptäckterna i dessa delar af Ishafvet
först mot slutet af 16:de århuudradet. Sitt namn fick den
efter upptäckaren, en holländsk sjöfarande. Man finner
att den äfven blifvit kallad Mauritius efter Prins Moritz
af Nassau, ett namn som återkommer på mer än ett
ställe i de holländska upptäcktsannalerna. Man har
äfven från denna tid några underrättelser om ön från
engelsmännen, hvilka blefvo holländarnes förnämsta
medtäflare i den hvalfångst, som nu började drifvas på
dessa nordliga breddgrader. Fotherby, som år 1615
träffade på densamma, gaf den namn efter Sir Thomas Smith
och kallade det sedermera under namnet Beerenberg
bekanta hufvudberget på ön för Hakluyt’s Mount. År
1618 fick korporationen från Hull af Jacob I monopol
på fiskeriet vid ön, hvilken engelsmännen plägade kalla
Trefaldighetsön. Vid Jan Mayen synes det emellertid,
som om holländarne snart ensamme behållit fältet,
åtminstone äro de flesta kustnamnen af Holländskt
ursprung. Här, liksom vid Spetsbergen, anträffades
hvalen — »der Eiländische Walfisch» såsom man till skilnad
från fenhvalarne benämnde honom — under fångstens
första period talrikt längs kusterna af landet och i de
grundt inskurna bugterna. Under en följd af år har
ön tillfölje häraf blifvit regelmässigt besökt af en del
af hvalfångareflottan, och på dess kuster voro
likasom vid Spetsbergen flerestädes transjuderier
upprättade. Man föredrog vestkusten, emedan denna under
varen var isfriare än den motsatta; äfven erbjöd den
flera ankar- och landningsplatser än den stela nord- och
ostkusten. Såsom bekant befann sig hvalfångsten under
land vid denna tid i händema på särskilda privilegierade
kompanier. I det af Generalstaterna år 1614 för en tid af
3 år utfärdade patentet finnes Jan Mayen icke omnämnd;
först i det 1622 för 12 år förnyade patentet för
kompanierna i provinserna Holland och Zeeland blir denna
ö uttryckligen inbegripen, och heter det derjemte häri,
att år 1617 ett privilegium, gällande för 4 år, blifvit
utfärdadt, inbegripande utom öfriga nordiska länder äfven
den under tiden upptäckta ön Mauritius eller Jan Mayen.
Dennas upptäckt skulle således infalla mellan åren 1614—17, 
om icke, hvilket är troligare, man blott under
denna tid först börjat drifva fångst derstädes. En annan
förordning af år 1622 gäller särskildt Jan Mayen och
är afsedd att förebygga alla tvistigheter mellan de båda
kompanierna, så att intet egde förhindra det andra uti
att uppsätta sina trankittlar o. d. på de platser, som
befunnos lämpligast, utan afseende på den lottning eller
delning, som förut kunnat ega rum mellan det större
och mindre kompaniet. Såsom ett bevis på att fångsten
häromkring varit högst lönande, anför Zorgdrager, att
ett af de i Grönlands-kompaniets tjenst anstälda fartygen
under ett år på två resor hemfört ungefär 2,000
qvarteler tran (en qvartel l. kardel = två tunnor).

År 1633 lät holländska Grönlands-kompaniet
anställa öfvervintringsförsök såväl här som på Spetsbergen,
och 7 man blefvo qvarlemnade på hvartdera ställetDe för Jan Mayen bestämda voro: 
Outgart Jacobson från Grootenbrook, kapiten, Adrian Martin Carman
från Schiedam »bokförare», Thauniss Thaunissen från Schermelen,
kock, Dick Peterson från Veenhuyse, Peter Peterson från Harlem,
Sebastian Gyse från Deftshafen, Gerhard Beautin från Brugge. 
På Spetsbergen aflopp försöket denna gång lyckligt, i
det att alla med lifvet återkommo; på Jan Mayen
deremot föllo de samtliga efter vinterns förlopp offer för
skörbjuggen. Deras efterlemnade dagbok torde
innehålla de utförligaste och bästa underrättelser, åtminstone
beträffande de klimatiska förhållandena, vi från denna
tid hafva om ön. Fullständigt skall den finnas
återgifven i Churchills samling af resor; hos Scoresby,
Beechey och Dufferin finner man mer eller mindre
fullständiga utdrag deraf.

Den 26 Augusti lemnade den holländska flottan
ön. På vestkusten vid den s. k. sydbugten eller vid
det nära derintill belägna Rooberg tyckes det, som om
de öfvervintrande hade nedslagit sina bopålar. Den 10
November försvann solen för att icke åter blifva synlig
från deras hydda förr än den 25 Februari; från bergen
hade man dock kunnat se en glimt af den redan den 1
i samma månad. Alltmer försvagade hade de
öfverlefvat en vinter, på det hela jemförelsevis lindrig, men
utmärkt af de största vexlingar i väderleken. Kring
medlet af September hade värmen varit icke obetydlig;
i början af Oktober inföll sträng köld, som kort derpå
efterträddes af mildväder och en myckenhet regn; den
9:de var kölden åter så stark, att de icke kunde lemna
sin boning, och att deras ölfat befunnos frusna nästan
alltigenom. Äfven under de egentliga vintermånaderna
omvexlade på detta sätt den strängaste köld med tö och
starka regnfall; snön låg stundom så djup att den gick
dem ända upp till armhålan. Björnarne infunno sig
talrikt och voro så påträngande, att männen knappast
vågade lemna sin boning. Måsarne flyttade icke bort
under vintern, utan hade nästen i klipporna, hvarifrån
de vid mildt väder i stort antal kommo ned till
stranden. I Mars sågos hvalar i bugterna. Den 16 April
dog den förste af dessa olycklige; »Herre», heter det i
dagboken, »Herre var hans själ nådig och oss alla, ty
vi äro allesammans mycket sjuka af skörbjuggen». Den
30 April slutar dagboken med en ofulländad sats och
vi lemnas i ovisshet om, huru länge de återstående ännu
hafva kämpat med döden. Då den holländska flottan
den 4 Juni 1634 anlände till ön, fann man dem
emellertid alla döde; en med armen utsträckt efter ett kärl

med salva, en annan med ett stycke bröd i handen och
en bönbok vid sidan.

Enligt Zorgdrager och Forster skola fiskeristationerna 
på Jan Mayen blifvit nedlagda redan år 1633,
hvilket emellertid motsäges genom ofvanstående
berättelse; troligare är att holländarnes besök härstädes först,
såsom Scoresby angifver, upphörde kring 1640. I den
prolongation af privilegiet för de holländska kompanierna 
att uteslutande få bedrifva fisket af hvalen och
andra »See-Wunder», som 1633 för sista gången blef
meddelad, lydande på en tid af 8 år, nämnes dessutom
ännu särskildt Jan Mayen. Man bör dervid erinra sig,
att dessa patenter endast gälde för den under en tid
så utomordentligt inbringande fångsten vid kusterna;
på öppna sjön var fisket fritt för alla. Mot slutet af
fjerde årtiondet upphörde, såsom sagdt, detta »landfiske»
såväl här som vid Spetsbergen; hvalarne drogo sig mera
ut i sjön och sökte slutligen skydd djupare in i
drifisen. En ny period i hvalfångstens historia börjar efter
ett kort stillastående härmed. Fartygen, tvungna att
lemna kusterna, få en isfarten motsvarande starkare
byggnad. Det så kallade vestis-fisket, i hafvet mellan
Grönland och Spetsbergen på 77—79° N. Br., bedrifves
under en lång tidrymd med stor framgång och
församlar efter monopolernas üpphörande, hela flottor i
dessa farvatten. Jan Mayen förloras härmed nästan
fullständigt ur sigte och blir ända till närmare våra
dagar knappast mera omtaladt.

De underrättelser jag kunnat finna om ön, från det
den upphörde att vara en fångststation till Scoresbys
landning derstädes — en tid af omkring 180 år — 
inskränka sig till följande. År 1699 den 4 Augusti hade
Zorgdrager tillfälligtvis närmat sig dess vestsida, hvarest
han gjorde en landstigning i den så kallade Nord- eller
Engelsk Bay. Här fann han ännu omkring 20 båtar,
uppställda på det sätt, hvarpå holländarne pläga förvara
sina båtar under vintern, tillika med åtskilliga
tranfastager och andra fat jemte en stor hög kabeltåg, allt
dock i högst förderfvadt skick. Detta tillika med de
ännu bibehållna grundmurarne för trankittlarne och
packhusen visade att, såsom den gamle hvalfångaren
uttrycker sig, här fordom varit något förnöjeligt att
sköta. En annan notis, rörande ett vulkaniskt utbrott
på ön, återfinnes i Andersons’ »Nachrichten von Island,
Grönland und der Strasse Davis», tryckt i Hamburg
1746, ett verk som innehåller flera för sin tid goda
underrättelser om den arktiska zonens djurverld. Det
heter häri, att en Grönlandsfarare vid namn Jacob Laab
den 17 Maj 1732, uppehållen af vidriga vindar, befann
sig med sitt fartyg trenne mil söder om Beerenberg,
då helt plötsligen från bergets lägre delar stora
flammor, likt starka blixtar farande hit och dit, skjutit i
höjden, beledsagade af förskräckliga knallar såsom af
en stark åska. En tjock och svart rök hade derpå
uppstigit och fortvarat ända till den 21, då Laab med
gynnande vind åter afseglade. Men då han efter
beräkning kommit på ungefär 15 mils afstånd från ön,
föll ett så tätt askregn, att däcket blef alldeles betäckt
deraf, och att folket hade flera timmars arbete med att
befria det från de alltjemt ökade massorna. Anderson
hade kommit i tillfälle att sjelf undersöka något af denna
aska. Ett par veckor senare hade en annan skeppare
landstigit i närheten af eruptionsstället, men endast
funnit marken öfverallt betäckt med ett så djupt 
asklager, att det gick honom upp på halfva benet. Någon
utflytning af lava hade deremot icke egt rum.

Vid år 1814 hade fisket på de ofvannämnda
nordliga breddgraderna blifvit ytterst missgynnande och
hvalfångsten hvilken nu nästan uteslutande låg i
engelsmännens händer, började efter detta år bedrifvas på
sydligare breddgrader och i närheten af grönländska
ostkusten. Vid denna tid var det som Scoresby gjorde
de fångstresor, hvilka förvärfvat honom en så förtjent
namnkunnighet. Jan Mayen blef derunder åtskilliga
gånger besökt och för första gången gjordt till föremål
för en noggrannare undersökning. Om sin landning
derstädes den 4 Augusti 1817, hvilken företogs i
sällskap med tvenne andra hvalfångare, här han särskildt,
i »Account of the arctic regions» lemnat en utförligare
berättelse, beledsagad af en till stor del på egna
mätningar grundad. karta jemte en utsigt af ön. Utom
åtskilliga högeligen intressanta notiser öfver öns
naturbeskaffenhet, dess kratrar, glacierer o. s. v., finner man
äfven några få växt- och djurarter antecknade.

Efter Scoresby hafva, såvidt det är bekant, endast
tvenne landningar blifvit verkstälda på ön, båda, såväl
som dennes, på dess ostliga sida. Lord Dufferin hade
den 13 Juli 1856 med sin lustjakt »Foam» lyckats uppnå
Jan Mayen, men blef af isen, som i norr och söder
bildade en ogenomtränglig barrière, hindrad att
framkomma till vestkusten, och måste, då äfven ostkusten
var ganska isfyld, åtnöja sig med en eller annan timmes
med möda verkstäld landning på densamma. Det andra
besöket gjordes af den bekante D:r C. Vogt och några
andra tyska resande den 20—24 Augusti 1861. Först
genom detta hafva vi fått emottaga någon 
anmärkningsvärd tillökning i Scoresbys underrättelser. Vogts arbete
här till titel: »Nordfahrt entlang der Norwegischen Küste
u. d. Nordkap, d. Inseln Jan Mayen u. Island»,
Frankfurt a. M. 1863. Man läser häri en utförlig redogörelse
för besöket i land, hvartill blifvit fogade trenne utsigter
af ön jemte Scoresbys karta med endast några få
förändringar. Ett särskildt kapitel är egnadt åt äldre och
nyare underrättelser, till det mesta utdrag ur Scoresby.
I slutet af arbetet hafva blifvit tillagda några
iakttagelser rörande de vulkaniska formationerna på ön.

Jan Mayen är, enligt Scoresbys bestämning,
beläget på 70° 49′ — 71° 8′ 20″ N.Br. och på 7° 26′ — 8° 44′
V. L., i rak linea emellan Spetsbergen och Island, det
sistnämnda dock betydligt närmare. Dess riktning går
i S.V.—N.O., i en längd af 7—8 geographiska mil;
bredden öfverstiger ingenstädes 2—3 mil. Dess
nordliga bredaste del har en rhombisk form och bildar
basen till det 6,870 fot höga Beerenberg, det högsta
bekanta berg i norra arktiska zonen. Dess glänsande,
vid klar luft på vida afstånd synbara snötopp har
förmodligen, uppstigande ur de täta töcken, bakom hvilka
den eljest så ofta döljer sig, gifvit den förste upptäckaren
kännedom om öns tillvaro. Från rhombens sydvestliga
vinkel utskjuter medelst ett smalare mellanstycke,
begränsadt på östra sidan af den stora drifvedsbugten, på
vestra af de genom en framskjutande klippmassa
åtskiljda MarieMuss- och Nordbay, öns sydliga, nästan
fullkomligt jemnbreda del, slutande ytterst i det s. k.
Sydkap. De få bugterna — utom de nyss namngifna
ännu några, till största delen på vestsidan befintliga —
förtjena i allmänhet knappast detta namn, då de endast
bilda grunda inskärningar i kustlinien och sålunda icke
kunna erbjuda något skydd vid pålandsvind.
Emellertid finner man flerestädes god ankargrund på 5—10
famnars djup. På nord- och nordostsidan äro djupen
äfven på ringa afstånd från kusten högst betydliga,
ända till 300 famnar; på de flesta andra ställen uppgå
de ett godt stycke från land endast till 10—50 famnar.
Landets allmänna karakter skall i hög grad erinra om
Spetsbergen. Likasom der är höglandet höljdt i ett
ständigt snötäcke, mot hvilket mörka klippmassor, hvilkas
branthet icke tillåtit snön att blifva liggande, här och
der afsticka. Äfven i låglandets dalfördjupningar
qvarligga mångenstädes stora snöfläckar öfver sommaren.
Åtminstone på nord- och ostsidan budar kusten på de
flesta ställen en vall af utomordentlig branthet, här och
der erbjudande en landningsplats på en smal
strandremsa, bestående af grof, svart sand. Massor af
drifved, härstammande från nordiska barrträd ligga här
uppstaplade. Såsom vanligt i högnordiska länder träffar
man här i hafvets omedelbara närhet äfven
representanterna af ett djurlif, der artfattigdomen merendels
uppväges af individernas utomordentliga talrikhet.
Storsälen (Phoca barbata), osällskapligare än sina öfriga
artförvandter, hvilar enslig på något isstycke; fjellräfven
qvarlemnar i den våta sanden sina spår; otaliga
stormfoglar häcka jemte måsar, alkor och rotges (Mergulus
alle) i stoandklipporna; med ett ord: vi möta här samma
djurformer som på Spetsbergens stränder, måhända endast
något fåtaligare. De klimatiska förhållandenas
likformighet här öfverallt påtryckt lifvet samma stämpel.

Det storartade intrycket af öns hufvudberg förhöjes
ännu mer genom de mäktiga glacierer, som hänga ned
från dess sidor och genom djupa dalklyftor skjuta ända
ned till hafsbrädden, här bildande en hög och brant
ismur. Scoresby, som förliknar dem med ofantliga, af
kölden stelnade vattenfall, säger att de i sitt utseende
skilja sig från alla de polarglacierer han förut sett, och
Vogt jemför dem närmast med åtskilliga af alpernas.
Deras yta är mycket brusten och ojemn, här och der
beströdd med snöflockar, mångenstädes alldeles
öfvertäckt med klippstycken, aska och sand. Har
glacierbräckan verkligen den höjd, som Vogt uppgifver — han
uppskattar den på flera ställen till närmare 1,000 fot — så
måste de i betraktande af de stora djupen vid öns norra
sida kunna gifva upphof till verkliga isberg, åtminstone
i någon mån jemförliga med dem, som nedrasa i
Grönlands djupa isfjordar. Ett sådant förhållande finner
man dock icke omnämndt. Icke heller blifva andra
glacierer, än de som hafva sitt upphof på Beerenberg
någonstädes omtalade eller på kartorna antydda,
måhända derföre att de i jemförelse med dessa endast äro
obetydliga.

Jan Mayen är helt och hållet af vulkaniskt
ursprung, en från Beerenbergs krater utfluten lavamassa,
och vid första stegen i land visa sig öfverallt spår af
den numera slocknade eller åtminstone sedan länge
hvilande vulkaniska verksamheten. De ofta äfventyrligt
formade klippmassorna bestå af en grå eller svart, fastare
eller porösare basaltisk lava; grunden är på många
ställen betäckt af aska och en tung svart sand — en
blandning af olivin, pyroxen och magnetjern — af samma
beskaffenhet som den, hvilken bildar den smala
kustranden, eller af block och slaggstycken, af den
fortskridande oxidationen färgade i lysande rödt och brunt.
Genom lavornas sönderdelning och förvittring har en
röd eller gulaktig lera blifvit bildad. På vida sträckor
blottade för all vegetation, erbjuda dessa lavafält en
högst ödslig anblick. Blott i närheten af fogelkolonierna 
eller på de brantare sluttningarne, der solstrålarne 
kunna utöfva en starkare verkan, finner man små
fläckar af en någorlunda frodig vegetation, den
högnordiska florans vanliga oansenliga vexter, dem den
korta sommaren tvingar till en påskyndad utveckling.

Utom Beerenbergs otillgängliga hufvudkrater,
hvarigenom, att döma efter den snömassa och de ofantliga
glacierer, som betäcka bergets sidor, ingen eruption
sedan en lång tidrymd tillbaka kan hafva egt rum,
omtala såväl Scoresby som Vogt mindre sidokratrar.
Under namnet Esk beskrifver den förre en sådan,
belägen på ungefär 1,500 fots höjd straxt sydvest om
Beerenberg. Den bildade en cirkelrund öppning af öfver
1,000 fots diameter, och dess djup uppgick till omkring
500 fot. Kraterhålans branta väggar utgjordes af grus
och aska, på dess botten hade en gulaktig lera bildat
sig. Vid foten af berget på sydöstra sidan finnas
ytterligare ett par mindre kratrar på föga afstånd från
hafsstranden. Att dessa sidokratrar äfven under senare
tider varit verksamma, derpå sakna vi icke bevis, ehuru
eruptionerna icke hafva fört något annat i dagen än
aska och sand. Utom det förut omnämnda utbrottet,
som genom Anderson kommit till vår kännedom,
omtalar Scoresby ett dylikt, efter hans förmening
härrörande från vulkanen Esk, hvartill han den 29 April
1818 blef vittne. Han befann sig nämnde dag på
obetydligt afstånd från ön och förvånades öfver att se stora
rökmoln i korta mellanrum utstötas till betydande höjd.
Samma phenomen bemärkte äfven under samma månad
en skeppare från Hull, som i öns närhet jagade
sälhundar. Denna gång syntes utom röken vid ett
tillfälle äfven ett eldphenomen. Möjligen står äfven en
anmärkning, som återfinnes i holländarnes dagbok, i
samband med någon företeelse af vulkanisk natur.
Natten till den 8 September 1633 blefvo de, såsom det
heter, »uppskräckte af ett buller, som om någonting
ofantligt tungt hade fallit till jorden, men sågo dock
intet.» Scoresby, som omtalar detta, anmärker dock, att
man äfven sökt en förklaring härför i lossnandet af
någon betydligan ismassa från glaciererna. Dock synes
det, som om en sådan företeelse icke hade bort
innebära något särdeles påfallande för dem, som utan allt
tvifvel hunnit blifva förtrogna med det dån, som åtföljer
glacierernas »kalfning.»

Jag här i ofvanstående sökt meddela det
väsendtliga af hvad som hittills blifvit bekant om denna
märkvärdiga ö. Så litet än detta i sjelfva verket är, så visar
det dock tillräckligt, att den för en vetenskaplig
undersökning skulle erbjuda en punkt af aldra största
intresse, och få af den arktiska zonens länder torde i
detta afseende kunna mäta sig dermed, på samma gång
som intrycket af dess natur skildras såsom i högsta
grad storartadt. Under den arktiska himlens sköna
ljusphenomener, der midnattssolen öfvergjuter snön med
sitt skimmer och der norrskenets glans täflar med
fullmånen, måste också Beerenbergs väldiga kägla, i sin
snö- och ismantel enslig resande sig ur hafvet, erbjuda
en anblick af oförliknelig skönhet.

Oaktadt sälfångarne, hvilka numera äro de ende,
som regelmässigt besöka dessa farvatten, ej sällan 
tillfälligtvis närma sig Jan Mayen, har dock ingen af dem,
mig veterligt, landat derstädes. Dess kuster stå hos
dem i elakt rykte och blifva derföre skydda så mycket
som möjligt. Då sälhjordarne hålla sig på afstånd från
land, så har också ön för fångstfartygen intet lockande
att erbjuda. Jan Mayens äldsta historia visar dock
tillräckligt, att farorna af dess beseglande ej äro så stora,
som man föreställer sig, såvida icke, hvilket är föga
troligt, förhållandena under tiden i väsendtlig mån
förändrat sig.                      '

Den skildring af min resa, hvilken jag på uppfordran
af detta arbetes utgifvare i det följande sammanfattat,
och hvilken jag till följd af det mindre utrymme, som
stått mig till buds, måst återgifva i möjligaste korthet,
är hemtad ur den derunder förda dagbok. Ett och
annat har den gemensamt med en tidigare, i Nordisk
universitets-tidskrift under titel »Bilder från Ishafvet»
införd uppsats. Ofta återgifna i den konstlösa form,
hvarunder de först blifvit nedskrifna, kunna dessa
anteckningar icke göra anspråk på det intresse, som de
omvexlande skildringar, hvilka vi fått emottaga från
Spetsbergsresorna och till hvilka de kommit att utgöra
ett obetydligt bihang, hafva att erbjuda.

*

Efter en hel dags besvärlig segling i hårdt väder
anlände jag den 26 Februari om aftonen på en lotsbåt
från Strömstad till Fredriksvärn, det ställe hvarifrån
det fångstfartyg, hvilket jag komme att medfölja, skulle
afgå. Fartygen måste redan under denna tidiga årstid
— vanligen går man till och med några dagar förut
under segel — begifva sig till sjös för att omkring
medlet af Mars månad kunna uppnå isen på 72—73°
N. Br. Vid framkomsten till Fredriksvärn såg jag en
stor svart brigg, i hvars akterspegel lästes i gyllene
bokstäfver namnet Jan Mayen, ligga segelfärdig i
hamnen och igenkände bland de få fartyg, som dessutom
befunno sig på platsen, i detta utan svårighet min
bestämmelse. Mot de små obeqväma Spetsbergsjakterna,
med hvilka jag under min förra resa fick göra
bekantskap, gjorde Jan Mayen ett betydligt afbrott med sitt
blanka däck, sin prydligt inredda kajuta med tvenne
på ömse sidor belägna hytter, af hvilka den ena skulle
komma att tillhöra mig, och det hjertliga emottagandet
af fartygets befälhafvare tillika med den utmärkta
liberalitet, hvarmed rederiet förfogat om att allt, hvad för
mina ändamål kunde anses behöfligt, skulle för fartygets
räkning anskaffas, kunde ej annat än ställa de utsigter,
under hvilka jag anträdde min resa, i ett behagligt ljus.
Ett besök i Laurvig påföljande dag kunde emellertid
ej synnerligt afhjelpa de bristfälligheter i min
utlastning, som blifvit en följd af den korta tid jag haft att
förbereda mig för resan. Fastän detta var en
omständighet, som hotade att göra denna nya färd till Ishafvet
mindre fruktbärande för mig, än den under 'andra'
förhållanden kunde blifvit, hoppades jag dock alltjemt, att
en landstigning på Jan Mayen skulle komma att hålla
mig skadeslös, huru föga utsigter jag än i sjelfva verket
fann en sådan ega, betingad såsom den var af dess
förenlighet med det ändamål, hvarför fartyget var
utrustadt och hvilket dess förare naturligtvis var
förbunden att i förstå hand tillgodose. Dessutom borde i
hvarje fall den storartade fångst, hvilken jag här skulle
få tillfälle att med egna ögon följa, erbjuda mycket af
synnerligt intresse.

Briggen Jan Mayen, hvilken ej är att förvexla
med det från Spetsbergsexpeditionen bekanta mindre
fartyg af samma namn och hvars förlisning tidningarne
sedan hafva omtalat, hade i flera år gjort
fångstturer till Ishafvet och var ett af de fartyg, som under de
på senare tider inträdda ogynsamma förhållanden, hvilka
inom ej särdeles aflägsen tid torde orsaka fångstens
fullkomliga upphörande, seglat med mesta lycka. Dess
starka byggnad och svåra jernbeklädda bog vitnade
förmånligt om dess förmåga att uthärda stötarne i isen.
Besättningen utgjordes af närmare 50 man; tvenne af
dessa voro bohuslänningar, en från Färöarne. Det var
dock ej endast denna för ett fartyg af Jan Mayens
storlek ovanligt talrika besättning, som tydde på en
särskild bestämmelse: däcket emellan båda masterna
var upptaget af fem fångstbåtar af vanliga
hvalfångare-båtars form och storlek och vid sidorna hängde
ytterligare tvenne dylika.

Den 28 Februari på morgonen lättade vi ankar och
kryssade oss ut för en stark vestlig vind. Den svåra
sjö, som emottog oss och som alltemellan stänkte en
fräsande skum-massa upp på fördäck, kunde ej göra
utsigten att få tillbringa ett antal stormiga och mulna
vinterdagar på Nordsjön, innan vi skulle uppnå det
lugnas farvattnet i isen, särdeles angenäm för mig, som
af den förra resans besvärligheter väl bibehållit minnet
men icke sjövanan. Under sådana förhållanden kunde
ej den friska sjömanssång, som ljöd:

	»Havet er stolt naar det egges til Harme,
	Stormene slaa paa dets bukklede Skiöld» 

förhjelpa till att afvinna situationen någon poëtisk sida.
De känslor, som vidga sjömannens bröst, då efter
vinterns hvila hafvet ånyo bjuder honom sin fria, oändliga
ban, vunno säkerligen föga gensvar hos ännu en af
deltagarne i resan: »vesle Gutten», en 14—15:årig pojke, som
en af redarne tagit sig an och som nu skulle uppfostras
till sjöman. Denne stod långt ned på gångbordet i lä,
obekymrad om att det inträngande vattnet oupphörligen sköljde
öfver hans stöflar, med surmulen och blek uppsyn
betraktande vågornas vilda dans. Dagen slutade emellertid
annorlunda än man af en sådan början kunnat vänta, ty
aftonen blef lugn och stjernklar. Mot himlaljusens rena
glans afbröt ett litet rödaktigt sken, som tid efter annan
framblänkte vid horizonten. Det var: Jomfruelands fyr.

De förstå dagarne af vår resa erbjödo föga
anmärkningsvärdt. Vinden var hela tiden gynnande, och
en och annan på afstånd sprutande hval jemte de allt
talrikare stormfoglarne tillkännagåfvo, att vi började
nalkas Ishafvets gränser. Den 7 Mars passerades
polcirkeln; den 9:de hade vi efter en ovanligt snabb färd
hunnit 71° 48′ N. Br. och 4° 4′ V. Gr. och hade således
redan passerat höjden af Jan Mayen, af hvilken dock
den mulna himlen, som endast i zenith lät litet blått
skimra igenom, ej medgifvit oss att uppfånga någon
skymt. Vid gynnsam luft skall dock Beerenberg kunna
synas 30—40 mil ut på sjön, och Scoresby berättar sig till
och med en gång hafva sett det på ett till 95—100
mil beräknadt afståndEn engelsk sjömil = 1′, alltså 60 = 1°. . Vi borde nu kunna vänta att
snart träffa  på isen, det blifvande fältet för vår
verksamhet, och seglingen skulle således erbjuda mera
omvexling än på dessa oändliga öppna vattenytor, der den
ena blyfärgade, skummiga vågen jagar den andra och
der det efter nya föremål förgäfves spanande ögat endast
sparsamt förnöjes af en enslig måses flygt, genom
kikaren betraktar en öfver horizonten uppdykande seglare
eller ändtligen också drömmande stirrar ned i den
fräsande och bubblande fåra, som budar fartygets
kölvatten. Sänkningen i temperaturen var, ehuruväl ej
särdeles betydlig, dock märkbar nog, och ur fartygets
förråd hade manskapet redan försett sig med sitt behof
af yllekläder o. d. På eftermiddagen nämnde dag sågos
de förstå spridda isstyckena eller rättare sagdt isbitarne
drifva omkring i vattnet,  och inom kort passerade vi
igenom flera långa band eller »strömmar» af oräkneliga,
tätt sammanträngda små isstycken, tydligen lemningar
af större  drifis,  som  på detta sätt blifvit af vågsvallet
söndersmulad. Sjön, hvars rörelser af isen blifvit
dämpade, gick i långa dyningar, mellan hvilka fartyget dock
rullade starkt. Solen, nu nära sin nedgång kastade
långa gyllene strimmor in i de öppna mellanrummen,
öfver hvilka några »kryckjor»  (Larus tridactylus), lätt
igenkänliga på sina svarta vingspetsar, sväfvade. Fastän
vid detta första möte med isen ögat icke fängslades af
de betydliga eller phantastiskt formade massor, hvilka
eljest spela en sådan  rol i  de arktiska resandes
skildringar, utan man har på sin höjd såg spillrorna af
sådana, har dock intrycket deraf präglat sig djupare i
minnet, än många andra, i nyssnämnda afseende vida
mer storartade scener. Längre ned i lä syntes genom
kikaren större is, och äfven för det obeväpnade ögat
förrådde den sin närvaro genom det hvitgula skimret
i horizonten. Då vi passerade genom de långa isbanden,
kom jag ovilkorligen att tänka på Taciti skildring i
Agrieola öfver hafvet vid Thule, hvilket, tungt och trögt
för årorna, icke häfves af vindar. Stigande och
sjunkande med dyningen förorsakade de otaliga isstyckena,
bland hvilka några till följd af sin mörka färg syntes
härröra af färskvattensis, ett eget prasslande ljud.
För ut sågs en brigg, hållande samma kurs som vi; då
vi kommit den närmare, hissade den norsk flagg och
blef af oss på samma sätt saluterad tillbaka.

Hållande östlig kurs följde vi under de närmaste
dagarne derefter på något afstånd randen af den stora
packis, som man åtminstone under tidigare delen af året
ständigt anträffar i nordlig och nordostlig riktning om
ön, och hvilken i vester förmodligen sammanhänger
med de ismassor, som täcka Grönlands ostkust.
Afsigten var att, innan vi sökte intränga i isen för att
uppnå de platser, der man kunde göra sig förhoppning
om en lönande fångst, kringsegla ismassans ostliga spets
eller »udden», såsom den af sälfångarne plägar benämnas.
Denna udde anträffas under olika år på temligen olika
läge, än vid 72° N. Br. och 3° V. L. — isen plägar då i
söder stöta på öns norra ända och lemna dess ostkust
någorlunda blottad, detta kunde man kalla ett
medelisår — än ligger den emellan 73°—74° och ända ut på
3°—4° O. L., — för så vidt den består af fastare is; den
s. k. bayisen kan fortsätta sig ännu längre i öster — 
samt sträcker sig vidare i S.V. ned mot ön och täcker
hela dess ostkust, i sådant fall har man ett svårare isår.
Någon enda gång drager sig isen långt tilbaka mot
vester, så att till och med öns hela vestsida kan ligga
blottad; någon egentlig udde finner man i sådant fall
icke. Det är det läge, i hvilket sälfångarne finna isen
vid sin ankomst under Mars månad, som här blifvit
afsedt, men hvari den framryckande årstiden naturligtvis
bringar gradvisa förändringar, dem att förtiga som ström
och vexlande vindar kunna förorsaka. Norr om udden
finner man vanligen en bugt med öppnare vatten, den
s. k. bayisbugten.

Det är denna ismassa, i hvilken fångstfartygen,
såsom redan blifvit sagdt, måste intränga för att
uppsöka sälen, hvilken vid denna årstid i ofantliga skaror
går upp på densamma för att föda sina ungar.
Engelsmännen, hvilka till största delen äro försedde med
ånga, hafva härigenom en stor fördel framför
norrmännen, som helt och hållet äro beroende af vinden
och de förändringar, som denna kan åstadkomma i isen.
Nordliga vindar äro de fördelaktigaste, alldenstund de
åtskilja den; sydliga och ostliga sammanpressa deremot
de med strömmen från nordost i sydvestlig riktning
neddrifvande massorna. Denna ström, hvilken till sydligare
haf afför Ishafvets kalla vatten, och hvilken Jan Mayen,
beläget på ungefär samma latitud som Nordkap, har att
tacka för ett klimat kanske lika hårdt som norra
Spetsbergens, omtalas redan från hvalfångstens äldre tider.
Att den går i ofvan anförda riktning bevisas af de flera
bekanta fall, då fartyg råkat fast i isen och kommit i
drift. Zorgdrager dref 1698 i vestisen på 18 dagar
från 77½° till 75½° N. Br, År 1777 drefvo några
hvalfångare från 76° N. Br., 5°—6° O. L. ända nedpå 62° N.
Br., 40° V. L. under en tid af 108 dagar. På en
föregående resa hade Jan Mayen kommit fast vester om ön
och under 7 veckors tid med isen drifvit åt söder, till
UNGAR AF GRÖNLANDS SÄLEN (Phoca groenlandica).

dess denna stannade mot Island. Att fartyg sålunda
för längre eller kortare tid råka fast och derigenom gå
miste om fångsten hörer till vanlighetema, deremot äro
förlisningar lyckligtvis i allmänhet mera sällsynta tillfölje
af fartygens styrka och den stora erfarenhet i isens
beseglande, som mångårig vana gifvit deras förare. Dock
skola under ett i detta hänseende särdeles olyckligt år
icke mindre än 14 fartyg dels alldeles förlist bland isen,
dels återvändt i mer eller mindre skadadt skick. Ett
Engelskt jernångfartyg berättades hafva blifvit
sönderklämdt och sjunkit så hastigt, att dess besättning endast
med nöd hann rädda sig på isen.

Fångstens egentliga föremål är den späda, med en
len, gulhvit ull beklädda ungen af Grönlandssälen (Ph.
groenlandica) eller Salesälen, såsom han här benämnes.
Klapmytsen (Cystophora cristata), hvilken man annars
sett uppgifvas såsom dess föremål, kommer härvid endast
i underordnad grad i betraktande, alldenstund den
anträffas fåtaligare och långt mera spridd, under det att
Grönlandssälen, som är ett mycket sällskapligt djur,
håller sig samlad på några färre punkter. Man träffar
den sålunda i skaror på flera tusende. Denna starka
sällskaplighetsdrift, företrädesvis verksam under tiden
för ungarnes uppfödande, är ett utmärkande drag för
många af den högnordiska zonens djurarter, och
alkfjellet bebodt af tusentals individer, ejderväret med sina
tätt intill hvarandra häckande foglar, de oräkneliga
skarorna af sälar med sina ungar hvilande på isen gifva
oss deraf samma lifskraftiga bild. Såsom bekant
företager Grönlandssälen under vissa årstider långväga
vandringar från de kusttrakter, under hvilka han annars
uppehåller sig. Från Grönland, hvarest han utgör en
vigtig del af innevånarnes existensmedel, utvandrar han
årligen tvenne gånger: under Mars—Maj och Juli—Augusti. 
Från Islands kuster försvinner han äfven periodvis; 
första gången äfvenledes der i Mars månad. Denna
första utvandring, vid hvilken vi här ensamt skola
uppehålla oss och hvilken från alla de kusttrakter, vid
hvilka denna art förekommer, synes ungefär samtidigt
ega rum, företages i afsigt att yngla på drifisen långt
från land och erinrar således, om man så vill, om
flyttfoglarnes vandringar till sina häckplatser om våren.
Från vestra Grönland riktas vandringen förmodligen
mot Baffinsbugtens och Davis Straitets ismassor,
hvalfångarnes s. k. middle-pack, middle-ice, och den
storartade sälfångst, som lärer bedrifvas i närheten af
New-Foundland, står måhända härmed också i samband. De
oerhörda massor, som komma upp på Jan Mayens-isen,
synas samla sig från kusttrakterna af hela ishafsbassinen
emellan östra Grönland, Island, Spetsbergen och Nowa
Zembla. Enligt sälfångarnes förmenande skulle
hufvudmassan komma från hafvet omkring sistnämnde ö och
kosan tagas förbi Beeren Eiland. Det är ej osannolikt,
att sälen söker en hviloplats på den drifis, som under
våren alltid i stor myckenhet anträffas omkring denna
ö. Under resan till Spetsbergen år 1858 sågo vi här i
början af Juni flockar af Grönlandssäl, hvilka säkerligen
nu voro stadde på återväg. Vid vårdagjemningen
anländer sälen till Jan Mayens-isen och går upp på uddens
norra sida, hvarvid han företrädesvis söker bayis eller
lägre och jemnare packis. Man här ofta iakttagit honom
under denna vandring, i stora skaror kommande från
norden, likt ofantliga fiskstim upprörande hafvets yta.
I slutet af Mars månad eller de förstå dagarne af April
föder han på isen en enda unge, hvilken ej går i vattnet,
förrän han efter förloppet af knappast en månad fällt
den hvita ulldrägten. Han blir således ett lätt byte,
och från ett enda fartyg kan man ofta på en dag slå
öfver tusende. Den hufvudsakliga ungfångsten, hvilken
varar ungefär trenne veckor, göres vanligen emellan 
72°—73° N. Br. och 0°—2° V. L. hvilket dock är
underkastadt förändringar efter isens olika läge och beskaffenhet.
Fiskrarne hafva således, efter hvad man uppgifvit, den
regel, att när isen ligger mycket vestligt, d. v. s. när
den icke skjuter långt ut från Grönland, bör man söka
sälen långt i vester och på en sydligare breddgrad
(någon gång ända ned på 69°—68°), i motsatt fall östligt
och på nordligare breddgrader. Efter fällningen antager
ungen en grå, mer eller mindre svartfläckig drägt; i de
flesta zoologiska handböcker beskrifves den felaktigt
såsom ofläckad. Äfven nu kunna de blifva föremål för
fångst, ehuru denna är förbunden med mera vansklighet
och långt mindre inbringande än under en tidigare 
årstid. Äfven såsom späda äro ungarne ganska feta och
försedda med ett ungefär tumstjockt späcklager. 8—10
stycken anses lemna en tunna späck.

De fartyg, som lyckats göra en god ungfångst — 
4 à 5,000 måste under nuvarande förhållanden anses
såsom ett temligen förmånligt utbyte, ehuru man ännu
kan lyckas få ända till 8—10,000 — återvända redan
under förra hälften af Maj, i annat fall söker man att
så mycket som möjligt hålla sig skadeslös genom
gammalfångsten, hvilken infaller under loppet af denna
månad. Naturligtvis fäller man äfven under ungfångsten
de äldre, då de kunna åtkommas. Sedan ungfångsten
under de senare åren börjat lemna allt osäkrare
resultat, har fångsten af de äldre för de flesta numera
blifvit nästan hufvudsak, och några hundradetal gammal
säl betraktas såsom en god fyllnad till hvad man förut
erhållit af yngre. Men äfven gammalfångsten har börjat
blifva mindre gifvande, derföre att sälen genom de
oupphörliga förföljelserna blifvit allt skyggare.
Naturligtvis måste den äfven, synnerligast genom de stora
nederlag, som anställas på ynglet, betydligt aftaga i
antal, ehuru sälfångarne i allmänhet ej vilja medgifva,
att någon märkbar minskning härutinnan egt rum, utan
förmena att lika stora massor som förut söka upp på isen.

Öfver sälfångstens bedrifvande i dessa delar af
Ishafvet ega vi från äldre tider endast sparsamma
underrättelser. Särskilda fartyg torde sällan eller aldrig
derför blifvit utrustade, utan man dref den endast
mera tillfälligtvis såsom en binäring till hvalfångsten
eller sökte någon gång vid dennas misslyckande hålla
sig skadeslös derigenom. Då Grönlandssälen under
vårmånaderna icke anträffas invid land, kan man antaga,
att fångsten af densamma först tagit sin början
samtidigt med det s. k. vestis-fisket, alltså omkring 
1640—1650. Zorgdrager berättar att på hans tid — i slutet af
1600- och början af 1700-talet — den bästa platsen för
sälfångsten var vid kanten af vestisen, emellan 74° och
77° N. Br., alltså nordligare än det område, inom hvilket
den numera bedrifves. »På denna kampplats», heter
det, »blifva årligen ännu åtskilliga hundradetal dödade;
i det nu de flesta hvalfångarne begifva sig in i isen
emellan 77° och 79° och derpå med den sydvestligt
löpande strömmen snart drifva ned på 75° eller 74°,
så söka de att här åter komma ur isen och segla derpå
längs iskanten mot norr i afsigt att åter börja fisket
på högre grader eller också i öster. Under denna
segling finner man ända upp mot 78° längs iskanten här
och der rätt många sälar vid vackert väder liggande
på isflaken, dock aldra mest på 75° och 76°; hvarpå
somliga fartyg afsända alla sina båtar, roende hvar och
en mot sitt isstycke under rop och skri för att villa
sälarne och hindra dem att samtligen vältra sig ned
från isen, innan man kommit tillräckligt nära med
båtarne. Två eller tre man stå redo med påkar i främre
ändan af båten, springa upp på isstycket och fälla af
20—30 stycken omkring 3, 4 eller 6, i det de med
påken gifva dem ett slag öfver nosen. När man bragt
dessa i båten, ror man till något annat isstycke och
fortfar på samma sätt, tills man fått båtarne fulla och
alla de öfriga sälarne blifvit nedjagade. Så snart man
kommit ombord med fångsten, seglar man vidare, tills
man anträffar en ny flock, och på detta sätt kan man
understundom få 2—300, innan man anländt till slutet
af det nämnda fångstområdet eller på 78°. Ty
nordligare, hvarest fartygen pläga kryssa för att finna en
lägenhet att komma in i isen eller också österut,
anträffar man icke mer några sälar. En del fartyg
befatta sig icke med sälfångsten för att icke blifva
uppehållna och hindrade i hvalfångsten; andra få icke godt
väder under det de åter segla norrut; åter andra, som
kommit ur isen med god fångst och full laddning, ställa
kursen direkte hemåt, och slutligen finner man äfven
sälarne af dem som seglat för-ut öfverallt bortskrämda
och nedjagade från isen, så att det i sjelfva verket
endast är helt få, som hafva lust att sysselsätta sig med
sälfångsten. Sälarne äro till största delen ännu små
och unga, så att i allmänhet 15—16 icke gifva mer än
en qvartel späck; de gamla, som af erfarenheten känna
denna för dem så farliga ort och derföre sky densamma,
äro mycket större. Ty då man kommer ned på 73° och
72°, hvarest fartygen sällan visa sig, så finner man
derstädes sälar, af hvilka 6—8 lemna en qvartel späck,
hvilket jag vet af egen erfarenhet.»

Af Zorgdragers berättelse framgår, att sälfångsten
på denna tid var af långt mindre betydelse, än den
sedermera blifvit; den då ojemförligt mera gifvande
hvalfångsten tog uppmärksamheten ännu alltför mycket
i anspråk. Tillika synes det nästan uteslutande hafva
varit ungar efter fällningen, som man den tiden
eftersatteDe hvita ungarne blifva hos Zorgdrager aldrig omtalade;
hvalfångareflottan gick också alltför sent till segels — omkring den 20
April plägade man lemna Texel — för att hinna anträffa sådana. , och de äldre djuren torde då såväl som nu
hafva varit svåra att åtkomma på det ofvan anförda
sättet eller åtminstone inom kort blifvit det, hvadan
för dessas räkning de förfärliga nederlag, som man ännu
får se tillskrifvas sälfångarnes påkar, sannolikt till största
delen kunna förflyttas till fabelns område. Endast under
fångsten af de späda ungarne kan man ännu komma i
tillfälle att begagna ishackan äfven mot de äldre,
alldenstund modren icke gerna öfvergifver sin unge, hvilken
hon till och med söker att försvara. Vid hvarje annan
tid äro de ganska skygga och endast för en välriktad
kula åtkomliga. Man har till och med velat iakttaga,
att, der de hvila på isen, en af flocken, såsom
förhållandet är med flera andra sällskapligt lefvande djur,
tjenstgör såsom utpost, och att om denne, uppmärksam
på den annalkande faran, får tid att komma i vattnet,
de öfriga snart följa honom efter, hvadan jägarens
ögonmärke i första hand är riktadt på denne. Huru de
under hvilan oupphörligt lyfta hufvudet i vädret och
se sig omkring, här jag sjelf ofta iakttagit. Knallen af
skottet och den vid sidan träffades plötsliga
sammansjunkande synes deremot icke oroa dem, men vältrar
sig den sårade i dödskampen omkring, så kasta sig
åtminstone de närmaste ögonblickligen ned i vattnet.

I sitt förut citerade arbete omtalar Anderson, att
på hans tid — han skref före medlet af 1700-talet — 
då hvalfångsten i allmänhet icke var gynnsam, några
smärre fartyg, hvilka man kallade »Robbenslagare»,
blefvo utrustade på sälfångst i Davis Straitet och vid
Grönland, hvarmed förmodligen menas hafvet emellan
Spetsbergen och Ostgrönland. Vid hvilken tid man
börjat med fångsten af de hvitulliga ungarne är mig
fullkomligt obekant; sannolikt har detta företag i en
senare tid utgått från engelsmännen, hvilka äfven för
närvarande jemte hvalfångsten sysselsätta sig härmedAllt hvad jag från senare tider funnit publiceradt om sälfångsten
häruppe inskränker sig till ett par korta uppsatser i Norskt
skillings-magazin för 1861 N:o 1 och 3, utgifvet af W. C. Fabritius.
Ett par af de nedan förekommande uppgifterna äro hemtade derifrån. .
Norrmännen äro emellertid numera de, som ifrigast
bedrifva sälfångsten i dessa farvatten. För några platser
i landets sydligaste del — från hvilken Jan
Mayensfarten nästan uteslutande eger rum, under det att
Spetsbergsfarten drifves från Nordlanden och Finnmarken — 
har den blifvit en källa till ett icke obetydande
välstånd. Tönsberg är hufvudorten för denna fart; några
fartyg utgå äfven från Drammen och Kristiania m. fl.
ställen. År 1846 utrustades den första expeditionen,
bestående af trenne fartyg; det ena fördes af Sven Föyn
från Tönsberg, hvilken sedan gjort sig känd såsom en
af de lyckligaste och erfarnaste bland dessa Ishafsfarare.
Allt flera fartyg blefvo sedermera utrustade tillfölje af
den framgång, som inom kort åtföljde detta företag, och
för några år sedan uppgick antalet af de norska
fångstfartygen häruppe till 22, representerande ett kapital af
omkring 500,000 specier och med en besättning af
närmare 1,000 man. Tvenne af dessa seglade dock för
holländsk räkning och under detta lands flagga. Såsom
ett bevis på hvilket utbyte en sådan fångsttur under
lyckliga omständigheter kunnat lemna, må anföras, att
det Föyn tillhöriga skeppet Eliezer år 1858 på endast 5
dagar gjorde en fångst af 16,400 sälar, motsvarande ett
värde af åtminstone 40,000 specier, hvilket dock skall
vara det största antal, man från något fartyg erhållit.
Vanligen kommer det numera att stanna vid vida lägre
siffror, och årligen gå gerna några fartyg nästan
fullständigt miste om fångsten, derigenom att de råka fast
i isen under tiden för den egentliga ungfångsten, hvilken
det, äfven förutsatt att man lyckas undgå detta
missöde, dessutom icke alltid är så lätt att anträffa, då man,
oafsedt den allmänna hänvisning, som kan hemtas från
isens läge och beskaffenhet, icke har någon egentlig
ledning för sälens uppsökande eller besitter några bestämda
kännemärken för dess närhet. Under kryssande fram
och tillbaka går således mycken tid förlorad.

De lyckliga resultat, som detta företag under de
första åren lemnade för åtskilliga af rederierna, hafva
sedan i allmänhet långt ifrån blifvit uppnådda, och om
man undantager 3—4 fartyg, hvilka nästan beständigt
varit temligen gynnade af lyckan, hafva de öfriga under
senare åren lidit icke obetydliga förluster eller i bästa
fall gjort ganska medelmåttiga affärer, isynnerhet som
omkostnaderna för en fångsttur äro rätt betydliga och
numera uppgå till omkring 5—6,000 specier. Man har
ej här såsom vid Spetsbergsfarten den förmån, att
besättningen kan till en god del proviantera för sig sjelf.
Fartygens antal, som tillfölje af de alltjemt minskade
utsigtern för en tillräcklig fångst, nu nedgått till 18,
kommer säkerligen att inom kort ytterligare minskas.
Några anse till och med fångsten närma sig sitt
fullkomliga upphörande. Emellertid håller man i det längsta
på dermed, då fartygen äro enkom byggda för denna
fart, således af starkaste slag — icke blott är riggen i
allmänhet starkare än på andra fartyg, utan äfven
skrofvet är förstärkt, såväl invändigt genom svårt
timmer som utvändigt, synnerligast i bogen, genom en
förhydning af bjelkar och plank samt ytterst en
beläggning af tjocka jernskenor — hvadan det stora kapital,
som blifvit nedlagdt i dem, för en annan fart till en
del vore att anse såsom bortkastade penningar.
Engelsmännen lära betrakta dessa företag såsom lönande, blott
man hvart femte år kan komma att göra en någorlunda
god fångst, hvilket tillräckligt visar såväl vanskligheten
i spekulationer af detta slag, som den vinst de i
händelse af en lycklig utgång kunna gifva. Hafva
norrmännen åtminstone till en tid uppnått bättre resultat
än engelsmännen, så beror detta i förstå hand deraf,
att de såsom fångare i allmänhet ega ett obestridligt
företräde framför dessa. Utmstningen af de engelska
fartygen, hvilka, såsom sagdt, till största delen äro
ångare, torde också vara förbunden med långt större
kostnader.

Utom dessa båda nationer segla äfven några tyska
och danska fartyg häruppe. De förra utrustas från
Weser- och Elbe-hamnarne, de sednare till största delen
från Bornholm. Holländarne, som fordom utsände så
många skepp till dessa farvatten, äro nu högst fåtaligt
representerade, alldenstund endast trenne fartyg segla
under holländsk flagg, två af dessa hafva dock, såsom
redan blifvit nämndt, norsk besättning.

Efter denna långa, men för öfversigten nödvändiga
digression återvända vi till Jan Mayen, hvilken vi
lemnade i grannskapet af isen. Jag låter här dagboken — 
såsom till största delen framgent — med egna ord förtälja.

Den 11 Mars.  72° 10′ N. Br., 2° 7′ V. L. Sedan vi
kommit i närheten af isen, har man ombord varit träget
sysselsatt med de för fångsten nödiga förberedelserna.
I toppen på stormasten, öfver hvilken den långa, röda
vimpeln sträckes ut för vinden, har den för hvarje
fångstfartyg oumbärliga »tunnan» blifvit uppsatt. Denna
är omknng 5 fot hög och så vid, att den kan rymma tvenne
man, för öfrigt likasom båtarne hvitmålad. En brant
stege leder från vanten upp i dess svindlande höjd.
Genom en lucka i tunnans botten kommer man dit in
och kan på en liten bänk göra sig det någorlunda
beqvämt. En flyttbar skärm skyddar hufvud och nacke
för de isande vindarne. En stor och utmärkt kikare
af engelsk tillverkning har nu äfven deruppe fått sin
stadigvarande plats; man kan således derifrån med lätthet
förskaffa sig den nödiga öfverblicken öfver isens
beskaffenhet och de lämpligaste farlederna genom
densamma samt förvissa sig om, huruvida någon säl är att
finna i närheten. De bågar, man i detta observatorium
vid minsta sjö måste beskrifva, göra det dock fullkomligt
olämpligt för andra magar än sjövanda. Folket har
derjemte blifvit fördeladt på de sju fångstbåtarne, hvilka
från sin plats midskepps blifvit upphängda längs sidorna.
En »skytter» eller »formand» och 4 à 5 matroser komma
på hvarje båt. Förmännen äro försedde med
kammarladdningsgevär af norsk tillverkning, de öfrige hafva
blott ishackor och knifvar. Dessa ishackor, hvilka under
fångsten begagnas att slå sälungarne med och för öfrigt
äro alldeles oumbärliga vid de långväga vandringar
öfver isen, som ofta förekomma, bestå af en något öfver
2 alnar lång staf af segt och starkt trädslag, ofvanför
den broddade spetsen försedd med en slags ungefär
qvarterslång hammare. Till hvarje båt hör en mindre
kikare.

Den talrika besättning, som ett fångstfartyg erfordrar
och den konkurrens, som dervid eger rum, göra att man
vid valet af denna ej får vara alltför nogräknad. Alla
behöfva således icke vara sjömän i egentlig mening.
Hufvudsaken är att kunna få dugliga förmän, af hvilka
hvarje fartyg gerna behöfver sju eller åtta. Dessa, som
tillika måste vara goda skyttar, böra förstå att
manövrera fartyg eller båt i isen, leda fångsten o. s. v.
Såsom förhållandet är vid Spetsbergsfarten, har äfven
här besättningen del i fångsten, vanligen 1/6 deraf. En
god skytt skall under en lycklig fångsttur kunna
förtjena ett eller annat hundrade specier. Fartygens förare
hafva vanligen 6—8, någon gång ända till 12 mans part.

Den 14 Mars.  72° 52′ N. Br. Då jag på morgonen
kom upp på däck, fann jag, att vi redan befunno oss
midt ibland isen. Af vatten såg man ej annat än den
långa, raka fåra, som, snart åter slutande sig, betecknade 
fartygets väg genom isen. För öfrigt var hafvet,
så långt man från däck kunde se, betäckt af tätt
sammanpackade små isflak af gråaktig färg och af en, eller
på sin höjd två alnars diameter. De flesta voro
försedda med en smal, upphöjd kant af ljusare färg, hvilken
tydligen uppstått af flakens nötning mot hvarandra.
Här och der såg man ett större isstycke, hvars aftärda
snöbeklädnad visade, att det nyss förut drifvit kring i
öppnare vatten, der det snart skulle gått sin upplösning
till mötes, om det ej för en tid genom denna nybildade
is blifvit skyddadt för vattnets inverkan. På flera af
de omtalade isflaken spårade man, huru de i sin ordning
uppstått af ännu mindre, flata och afrundade stycken;
till yttermera visso såg man här och der sådana, af
några få tums längd och till utseendet helt tunna,
hvilka ännu icke frusit tillsammans. Liggande tätt
intill hvarandra, erinrade de om stenläggningen på en
gata. Denna is är hvalfångarnes »pancake-ice». Efter
kaptenens påstående bildas icke sådan is på hafsytan,
utan kommer, ofta i stor mängd, uppflytande från djupet.
I Kristianiafjorden skall man ofta hafva iakttagit sådant.
Då jag under min förra resa vid Beeren Eiland och
inuti Spetsbergs-fjordarne endast fick göra bekantskap
med de vanliga drifisformerna, så var intrycket af den
tafla, som nu utbredde sig framför mig, så mycket mera
främmande. Hade man ej sett en sakta dyning höja
och sänka massan, så skulle man kunnat tro, att hafvet
varit belagdt med ett sammanhängande istäcke, så mycket
mer som de särskilda styckena på något afstånd
fullkomligt sammanflöto med hvarandra. De hvita
fångstmåsarne (Larus eburneus) syntes för första gången; de
åtfölja icke fartyget såsom kryckjorna, hvilka man ser
troget hålla sig till dettas läsida, hvarifrån de alltemellan
göra ett slag upp i lovart för att straxt derpå, utan
att röra vingarne, åter glida ned i lä. Stormfoglarne
åter följa alltid fartygets kölvatten; sin sväfvande flygt
afbryta de endast sällan med några raska vingslag,
utan sänka endast omvexlande den ena eller andra
vingspetsen mot vågen, så att man, der de med ögat
oaflåtligt riktadt mot djupet ila förbi hvarandra, än ser
den askfärgade öfversidan, än den ljusa undersidan.
De flyga dessutom alltid vida lägre än måsarne och
följa stundom vattenytan så nära, att vågomas skum
nästan slår öfver dem. Något läte hör man dem sällan
uppgifva.

Den 15 Mars.  Kl. 8 f. m. stod thermometern på — 8°
R., hvilket är den högsta köldgrad jag ännu iakttagit under
resan. I horizonten stå moln, men högre upp är himlen
ren; solen skiner klart, fartygets skugga med master,
segel och tåg aftecknar sig tydligt på isen, hvilken är
af samma beskaffenhet som gårdagens. Sednare hafva
vi kommit in uti is af något betydligan dimensioner,
stycken af 10—12 alnars diameter ser man ej sällan,
vanligen hålla de dock blott 3—6 alnar, och tjockleken
öfverstiger föga 3—4 tum. Denna s. k. bayis, under
hvilken benämning man häruppe sammanfattar all is af
ung datum, vare sig att den ännu är helt liten och
tunn eller tjockare och snöbetäckt, har, såsom man
ser, uppkommit genom sammanfrysning af de smärre
isflaken, hvilkas gränser ännu tydligt betecknas af de
smala, upphöjda snöränderna. Bredare sådana draga sig
dessutom här och der öfver ytan och omgifva äfven
kanten. Färgen är gråblå eller, der isen är tunnare,
mörk. Antagligen här under förflutna kalla natt den
mindre isen sammanfrusit på större eller mindre sträckor;
dyningen har sedan bräckt sönder den i stycken af olika
storlek, hvilket tillkännagifves af de kantiga former som
de flesta hafva. Så föga farlig än bayisen kan tyckas
i jemförelse med dessa kolossala massor, af hvilka man
gerna föreställer sig Ishafvet uppfjddt, så hyser man
dock i sjelfva verket stor respekt för densamma, till
följe af den hastighet, med hvilken den vid inträffande
vindstilla sammanfryser till ett fast täcke, inom hvilket
fartyget kan för längre tid blifva inneslutet, då dess
stora seghet förhindrar det att så lätt åter bräckas af
vågsvallet. För ögonblicket äro vi likväl icke hotade
af någon sådan fara, ty fastän isen är mycket tät, för
oss dock en frisk nordnordvestlig vind ganska raskt framåt.
I går rapporterades från tunnan, i hvilken en utkik nu
ständigt har sin plats, några sälstim längre ut,
förmodligen endast förelöpare för de snart anländande större
skarorna. Flera klapmytsungar hafva redan blifvit sedda,
men i denna is äro de oåtkomliga.

Uppe i lovart syntes på aftonen de mycket
för-längda mastema af en brigg fritt sväfvande i luften.
Vestra horizonten glöder i aftonrodnadens sköna färger;
i öster står ett skärt rosenskimmer öfver den mörka
molnbanken nedom, som gör ett skarpt afbrott mot
den snötäckta isen, der borta sammanflytande till ett
hvitglänsande fält. Under dessa sista, snart slocknade
ljusglimtar af den sjunkande dagen här den vinterlig&
omgifningen en egen, obeskrifligt melankolisk pregel.
Tanken på de stora afstånd, som skilja oss fråu odlade
länder, bidrager att ytterligare förhöja det ödsliga i
denna aftonstämning. — Under nätterna ligga vi ständigt 
bi, då mörkret naturligtvis gör seglingen i isen
omöjlig.

Den 16 Mars.  72° 59′ N, Br., 3° 27′ O. L. Från
tunnan synes i vester den stora isen, vid hvars östliga
spets eller udde vi nu troligen befinna oss, och i hvilken
bayisen bildar en temligen djupt inskjutande bugt.
Huru långt bayisen vidan sträcker sig i öster och
norr är omöjligt att afgöra, sannolikt har den dock en
rätt betydlig utsläckning. Den vi nu se omkring oss
är tydligen af något äldre datum än gårdagens is,
alldenstund den är försedd med ett tjockt snötäcke, mot
hvars hvithet de smala, mörka vattenådrorna, som här
och der bugta sig fram, afsticka. Af största intresse
är det att sålunda kunna följa hafsisens gradvisa
utbildning från de små runda isskifvorna till denna
ungefär alnstjocka is, hvilken dock ej i allmänhet är af
betydligan omfång än den egentliga, tunnare bayisen.
Sannolikt tillvexer isen under denna årstid i tjocklek
lika mycket genom den sig hopande och småningom
tillhårdnande snön, som genom den tillökning den kan
få under vattenytan. Till någon betydligare storlek
kan den emellertid nu, åtminstone ute på öppna hafvet,
väl icke längre hinna, öfver den mindre isen resa sig
här och der betydligan flak med i skarpa kanter
brusten yta; långa istappar hänga såsom fransar kring
sidonia, från kanter och fördjupningar glänser en
ultramarinblå färg af oefterhärmlig renhet. Stundom
uppbära de stora blå klumpar, hvilka tydligen brustit lösa
från någon, glacier. Tillfölje af strömmens riktning
kunna dessa dock icke härstamma från Jan Mayen,
utan hafva väl snarare drifvit ned till dessa breddgrader
från Spetsbergen. Tvenne engelska fartyg lågo oss på
eftermiddagen ganska nära; i det enas aktetspegel lästes
namnet »Lady Franklin». Man igenkänner lätt 
engelsmännen på det sätt, hvarpå tunnan är anbringad; den
sitter nemligen på sidan af masttoppen, ej, såsom på
de norska fartygen, ofvanpå denna.

Dagen i ända klinga nedifrån smedjan — nedi
skepps-rummet finnes nemligen en liten flyttbar jernhärd —
hammarens slag emot jernet. Hvarje gång bälgen sättes
i rörelse hvirfla genom den öppnade luckan gnistor och
en qväfvande stenkolsrök upp öfver däck. Häruppe
vandra fram och tillbaka de vakthafvande matroserna i
en drägt afpassad efter klimatet: korta fårskinnspelsar,
stora stöflar och vantar, i hvilka dubbelt gröfre händer
än deras skulle få rum och hvilka dessutom äro
försedda med två tummar för att bättre kunna slitas från
alla sidor. Stundom ser man rorgängaren äfven med
stöflarne instuckna i ett par dylika vantar, förmodligen
för att stå så mycket stadigare på en plats, hvilken af
en mängd frusen tobakssaft kan vara slipprig nog.
Under sydvesten eller den ludna fårskinnsmössan
framtittar ett skäggigt, väderbitet ansigte. Ur en svartnad
lerpipa, som så småningom mistat nästan hela sitt skaft,
utblåsas rökhvirflar, hvilkas täthet man knappast vet
om man skall tillskrifva den skarpa tobaken eller den
i kölden synliga andedrägten. Thermometern visar väl
ej alltid så höga köldgrader, men den öfver isen
sopande nordan vinden kännes dock bitande kallDen högsta af mig observerade köldgraden uppgick ej till mer än
- 12,5° Reaumur. . Också
höres med nöje vakthafvande styrmannens »åtta glas»
förkunna vaktombytet och stewartens rop »bränvin!»,
som regelbundet en gång om dagen låter höra sig,
församlar genast omkring honom en hop törstande, som
hvar och en få sitt bestämda lilla mått. Allt tillgår
dock dervid med största ordentlighet. Is öfverdrager
tackel och tåg med en tjock skorpa, som vid hvarje
förändring af seglens ställning likt en hagelskur smattrar
ned i däck. Att frostskador icke höra till
sällsyntheterna derom vittna styrmännens täta besök i den under
kajutbordet befintliga medikamentskistan och de större
eller mindre plåsterlappar, som dervid med betänksam
min afklippas. På kommandobryggan går kaptenen upp
och ned; med upplyftad hand ger han tecken åt
rorgängaren för att undvika sammanstötning med något större,
mötande isflak. Drillhjulet snurrar omkring nästan med
hastigheten af ett spinnrockshjul — vid segling genom
svår is stå vanligen två man vid rodret — men ändock
aflöper det ej alltid utan en knuff, af hvilken man lätt
oförvarandes bringas i däcket, och som kommer fartyget
att för ett ögonblick sacka akterut. Då och då riktas
kaptenens ögon uppåt mot tunnan, öfver hvars kant
man ser en pelsmössa framsticka och en hand, som
spanande riktar den stora kikaren åt alla sidor. Fångst
efterspanas, passagerna genom isen undersökas. Genom
den vid tunnans sida anbragta roparen ske
meddelandena ned. Orden »luff, luff Gut», som esomoftast
höras uppifrån, visa tillräckligt, att den vid segling
genom isen så nödiga vaksamheten icke saknas hos
innehafvaren af denna besvärliga och ansträngande
utkikspost.

En liten teckning af en dag ombord må här finna
en plats för att fullständiga den bild, af hvilken jag nyss
lemnat några spridda drag. Omkring kl. ½ 8 på
morgonen församlas kring kaffebordet i akterkajutan
kaptenen, de tvenne styrmännen och jag. Hvar och en går
derefter till sitt värf. Isstudier, undersökning af någon
sälhund, konservering af en fogel etc. utgöra, jemte
försöken att på papperet öfverflytta några drag af den
främmande verlden omkring mig, min sysselsättning.
Ännu en gång församlas man före middagen vid ett
glas öl eller vin, och förste styrmannen underlåter då
sällan att kasta en sneglande blick i mitt album; det
leende, som dervid spelar öfver hans läppar, får jag
efter behag taga såsom uppmuntran eller såsom
medömkan öfver mina fattiga bilder. Kl. 12 ätes middag.
Äfven utan Spetsbergens präktiga renstekar eller annat
ätbart jagtbyte fattas det dock icke omvexling i den
salta skeppskosten, alldenstund ett parti färskt kött låter,
inlindadt i segelduk, med lätthet förvara sig uppe i
märsen. Om söndagen saknas aldrig på något
fångstfartyg den med russin anrättade puddingen. Det
stående samtalsämnet: utsigterna för fångsten och hvad
dermed står i sammanhang — en sak med hvars
detaljer äfven jag till slut börjat blifva någorlunda
förtrogen — afbrytes esomoftast genom nödvändigheten
att berga något kärl, som vid en starkare öfverhalning
hastigt smyger sig igenom den labyrinth af träpinnar,
som vid måltidema blifva nedstuckna i den
genomborrade bordskifva, hvilken efter afseglingen från Norge
intagit vaxduksöfverdragets plats. Efter middagen
begifva kaptenen och jag oss vanligen in i våra hytter,
hvarest man, vid det ej alltför bländande dagsljus, som
nedsläppes genom det runda patentglaset i däcket, studerar
någon af de arktiska reseskildringar, som det medhafda
lilla bokförrådet innehåller. Några häftiga bultningar
från hytten midtemot, åtföljda af några ej alldeles blida
ord, tillkännagifva, att en total förmörkelse der 
plötsligen inträdt, vid det att någon ovarsam stor fot
deruppe ställt sig öfver glaset, så mycket mera
ovälkommen, som den kanske inträffat just under läsningen af
den intressantaste sidan i en bok från lånbibliotheket i
Laurvig. Mannen deruppe skyndar naturligtvis så långt
som möjligt från det farliga glasets närhet och råkar
dervid i sin bestörtning ej sällan ut för — mitt.
Omkring kl. 3 e. m. serveras kaffet, alltid af starkaste slag
— liksom den tobak hvarmed stewarten stoppar våra
korta lerpipor under aftonpromenaderna på halfdäck.
Kl. 7 drickes thé, under hvilken benämning en mängd
ganska substantiella födoämnen dock inbegripas. En
stund derefter inträder stewarten med det tillkännagifvandet, 
att »folket har skaffat», och kaptenens befallning
»ring till Gebet» åtföljes snart af några hastiga
klämtningar i skeppsklockan, som församla manskapet, med
undantag af den behöfliga däcksvakten, ned i skansen
till bön.

Vi nedstiga dit utför en brant trappa; en varm
fuktig luft, som gör ett märkbart afbrott mot den rena,
kalla deruppe på däcket, slår oss i ansigtet. Vågornas
slag mot bogen eller stötarne af isen kännas här nere
dubbelt starka. Straxt till venster, vid sidan om trappan,
står en större jernspis; i de tvenne stora, fyrkantiga
kopparkärl, som pryda densamma, kokas manskapets
mat — akterkajutans tillredes i »ruffen», den lilla byggnad
som intager rummet akter om stormasten. Till höger
ser man en del af fockmasten, och framför denna står
åter en liten ugn, i hvilken de för jagten erforderliga
kulorna stöpas. På de längs väggarne i rad stälda
kistorna eller på afsatserna nedanför kojerna sitter den
talrika besättningen, af hvilka många med sina skäggiga
ansigten se något vilda ut och förekomma så ännu mera
i det immiga skenet från några på krokar i taket
svängande lampor, som flämta ännu mattare, då någon
dugtigare knuff af isen försätter dem i starkare fart. I
taket hänga dessutom en mängd andra saker: oljekläder,
stöflar etc, stundom äfven saltade makriller, som utgöra
en mycket omtyckt del af manskapets skeppsrationer.
På en ensam kista framför den förut omtalade kulugnen,
som efter stöpningen stundom ännu bibehåller en god
del värme, nästan för stor för det nära grannskapet,
taga kaptenen och jag vår plats. Med kraftig stämma
tager kaptenen derpå upp en psalm, och den ena
basstämman efter den andra sluter sig snart till sången.
Derefter läses en bön, hvilken folket halfhögt läser efter
i sina böcker, liksom bondfolket söndags-texterna i våra
kyrkor. Till sist sjunges ännu en psalm. Den andakt,
som i allmänhet är rådande vid dessa bönestunder, visar
huru mäktigt ödsligheten i denna natur, ännu kännbarare
då qvällens mörker insveper allt, verkar äfven på råare
sinnen.

Uppe på däck mötes man åter af kalla,
genomträngande vindar. Ur mörkret och tystnaden omkring oss
ljuder endast då och då — »unheimlich» såsom tysken
säger — isarnes gnisslande och skrapande mot hvarandra.
»Det er livagtig ligesom Iisen ynkede sig» säger kaptenen
med en kulen ryckning på axlarne, under det han går
fram och kastar en blick på kompassen, som upplyses
af sina två lampor vid sidorna, och en dito uppåt, der
segelmassor och ett virrvar af hvarandra korsande tåg
afteckna sig emot den mörka himlen.

I kajutan framtages sjökortet, i fall någon observation 
under dagens lopp låtit verkställa  sig; en svart
prick med vidfogadt datum och årtal betecknar, midt
ibland en mängd sådana märken från föregående år,
det ställe, hvarest vi för tillfället befinna oss. Jag å
min sida mäter afståndet häremellan och »Jan Mayen
Ins.», och ögat stannar slutligen på en efter Scoresby
tecknad förtoning af ön, der Beerenbergs kägla dristigt
reser sig i höjden, bestrålad af en stor och dråplig
midnattssol. Nere i den varma och trefliga kajutan skulle
man lätt kunna glömma hvar man befunne sig, påmindes
man ej derom genom det motsträfviga ljudet af isens
skrapande mot fartygets sidor, som äfven om natten,
synnerligast med lä koj, störande tränger sig in i ens
drömmar. En liten stund blir det med ens tyst; derpå
fortgår åter skrapningen.

Från den 16 till den 25 Mars, då vi befunno oss
på 73° 13′ N. Br., 3° 4′ O. G. alltså endast 14′ nordligare
än förstnämnde dag och helt obetydligt vestligare, sökte
vi förgäfves att genom bayisen, hvilken här och der var så
tät, att farten alldeles afstannade, framtränga till uddens
eller storisens nordsida för att derstädes uppsöka sälen.
Här syntes endast några klapmytsar; ungar blefvo nästan
dagligen slagna på isen och en sådan fördes lefvande
ombord. Ehuru, såsom det tycktes, endast några dagar
gammal höll den dock öfver 3 fot i längd. Den gamle
hannen uppnår en längd af 8 fot och utmärker sig
genom den egendomliga hudbildning öfver nosen, som i
slappt tillstånd hänger ned såsom en kort snabel — 
hvarigenom den erinrar om sin ännu kolossalare
samslägting i södra polarhafvet, sjöelephanten — men som
den, hvilande på isen, alltsomoftast ses uppblåsa till en
»mössa», på hvars främre, något öfverhängande del
näsborrarne, hvilka under uppblåsningen fönnodligen äro
fast tillslutna, hafva sin plats. Sårad af en kula ser
han, der han vrålande och med gnistrande ögon
betraktar sin angripare, rätt aktningsbjudande ut. En
fullvuxen klapmytshanne anses gifva ungefär en tunna
späck och värderas till omkring 20 specier, af hvilka
skinnvärdet utgör 1—2 sp. Späcklagret har på bröstet
en tjocklek a£ öfver tvenne tum. De äldre äro på en
ljust askgråaktig, stundom nästan hvitaktig bottenfärg,
beströdda med talrika oregelbundna svarta fläckar.
Ungen är mörkare skiffergrå, utan fläckar, på buksidan
hvitaktig. Den hvita ullbeklädnad, hvarmed
Grönlandssälen födes, sågs aldrig hos klapmytsungen, hvadan
den, liksom hos den vanliga spräckliga sälen,
förmodligen fälles redan före födelsen.

Den starka sjögång ifrån söder, som satte in genom
isen, tillkännagaf, att det utanför denna herrskat
stormande väder, men då vi voro några mil aflägsnade från
södra iskanten, hade vi ej särdeles känning deraf.
Såsom vanligt medförde de sydliga vindarne, under
hvilkas inflytande thermometern kunde höja sig ett par
grader öfver fryspunkten, tjocka och snö, hvilken
stundom kom i sådan mängd, att däcket oupphörligen
måste genom skottning befrias från de fallande massorna,
och insvepte allt omkring oss i dunkel. Utom
fångstmåsarne, hvilka man om aftnarne kunde se, i flockar på
15—20 stycken, sökande hvila på isen, sågos inga
andra foglar än några alkor (Uria Brünnichii) och rotges
(Mergulus alle), hvilka i tätt sluten flock med snabba
vingslag ilade oss förbi. Mot måsarnes kringsväfvande
flygt afbryter dessas, som i rak linea Synes stäld mot
ett bestämdt mål: en öppen vattenstrimma eller en
töckensky i isblinken vid horizonten. Otvifvelaktigt
är, att dessa foglar äfven på afstånd hafva känning af det
öppna vattnets närvaro. Hållande sydvestlig kurs kommo
vi den 25:te ur den bayis, i hvilken vi mer än en gång
varit nära att råka alldeles fast, och hvilken som en
söm omgifvande den större isen sträckte sig i öster
längre än man från tunnan kunde öfverse den. Här,
närmare iskanten och utsatta för vattnets omgestaltande
inverkan, anträffades dessa isformer, hvilka förläna
polarhafvet en så egendomlig prydnad. Af de smärre
isflaken hade vågorna borttärt de öfver vattnet liggande
delarne, så att af dessa endast återstodo ett par korta
pelare med vågrät skifva, på hvilka snöbeklädnaden ännu
var bibehållen, erinrande om hattsvampar eller
divansbord. Glacierklumpar af konisk form och öfverst krönta
med några oregelbundna tinnar höjde sig flera alnar
öfver vattnet. Då de stiga upp ur sjöarne, strömmar
vattnet rasslande nedför deras rundspolade sidor. I de
stora isflaken, hvilka någon gång hade en diameter af
öfver 100 alnar och 2—3 alnars höjd öfver vattnet,
voro vanligen på alla sidor djupa grottor af blågrön
färg urholkade, och de långa isfransar, som kantade
öppningen, bidrogo icke litet att förhöja deras skönhet.
Här och der hade grottan instörtat, så att endast en
rundbåge qvarstod ytterst. Äfven för örat gör sig
närvaron af ett sådant isflak märkbar genom den bränning
som, liksom vid ett skär, brusar emot dess sidor. Hvad
för öfrigt de underligt formade stycken beträffar, hvilka
genom sin likhet med konstverk eller naturföremål fängsla
ögat, så är det, såsom Scoresby äfven anmärker,
vanligen blott från en enda ståndpunkt betraktade, som de
bibehålla sitt karakteristiska utseende, under det att från
andra sidor en särdeles fruktbar inbillningskraft erfordras
för att i den rätt tillhuggna massan finna något
påfallande. Det är endast i den lösa drifisen eller i
packisens kanter sådana phantastiska isformer anträffas; den
täta isen utgöres merendels af flak med fullkomligt
jemn yta och tvärt afskurna kanter.

Den 28:de räknades från tunnan 23 fartyg i vår
närhet; en stor del af sälfångareflottan befann sig
således likasom vi vid ismassans södra sida, hvarest dock
ingen säl hittills hade stått att upptäcka. På några
snötäckta flak syntes räfspår, och det tyckes således som
om fjellräfven i likhet med isbjörnen, hvilken i fångsten
plägar talrikt anträffas, stundom företoge långväga
vandringar ut på isen. Vårt läge var denna dag 72° 8′ N.
Br., 0° 59′ V. L., och det var således ej antagligt att
spåren kunnat vid de denna årstid så täta snöfallen
bibehålla sig under isens drift från den temligen
aflägsna ön. Man försäkrade dessutom, att på föregående
resor räfvar blifvit sedda ute på isen. Det klara väder
som vid nordostlig och nordlig vind inföll och den af
solstrålarnes inverkan förorsakade olika tätheten i atmosferen
frambragte några af dessa egendomliga luftphenomen, som
man ofta här tillfälle att iakttaga i polarhafvet. De
lägre luftlagren tycktes försatta i en egen böljande
rörelse; isen vid horizonten förhöjdes till en taggig mur
eller blef utdragen till i luften sväfvande kolonner. De
aflägsna fartygen syntes likaledes fritt sväfvande och på
det besynnerligaste sätt tacklade. Upp- och nedvända
bilder, som Scoresby omtalar, såg jag deremot icke.
De nordliga vindarne hade äfven skiljt isen åt, så att
den nu låg i långa strimlor, mellan sig lemnande
temligen breda öppna vattenytor, genom hvilka vi med god
fart kommo framåt. Genom de skyddade bugter, som
sålunda uppstå, gynnar emellertid denna flakisens
spridning bildningen af ny is, hvilken ofta med förvånande
hastighet eger rum. Den 30:de på aftonen vid en
lufttemperatur af — 10° R. råkade vi fast i sådan nybildad
is, hvilken var af sådan seghet, att det endast med
möda lyckades att från den båt som blef utsatt bryta
oss en väg genom densamma. Den utgjordes af
pannkaksis, sammanvuxen genom tunn is af mörkare färg.

Huru föränderligt isens läge är under inflytelsen
af ström och vind visade sig deraf, att de massor, som
dagarne efter den 16 Mars hindrade vårt framträngande
i vester, nu från, 73°—74° N. Br. drifvit ned på 71° 50′,
hvarest de tvingade oss att inslå en nordvestlig kurs, då det
befanns omöjligt att komma längre fram i nordostlig
riktning. Då vinden emellertid snart slog om till sydlig,
sattes isen åter i drift mot norr, och då den allt mera
tätnade, råkade vi ånyo fast och fördes under nära
tvenne veckor viljelösa med densamma norrut. Denna
fångenskap vållade också, att den egentliga ungfångsten
helt och hållet förfelades, och satte i sin på längden
tröttande enformighet tålamodet mången gång på
temligen hårda prof. Häruppe skall man umbära den
rikedom af intryck, som naturen under en sydligare
himmel erbjuder; huru annorlunda här och i de
tropiska klimaten, hvarest enligt Humboldts ord »äfven på
små områden lika knappt sällar sig till lika, och med
hvarje dag, med hvarje ortförändring nya gestalter
möta den resande.» Den monotoni, som är ett så
utmätande drag för den arktiska naturen, skall så
småningom verka förslöande på ögats synkraft, och det
verkligen sevärda alltför lätt komma att glida 
obemärkt förbi bland serien af företeelser, som tyckas
ständigt förblifva desamma.

Den 2 April.  Vår latitud var vid middagen 72° 31′.
Fartyget ligger fullkomligt orörligt i isen. De fleste af
oss omfattade med begärlighet tillfället att få lemna
Jan Mayens däck och ströfva ut på en vidsträcktare
plan, der ett snöbollskrig snart var i full gång.
Fartygets sidor se helt nedisade ut, och ett par af de
tjocka jernband, hvarmed dess bog är beklädd, hafva
brustit för de starka stötar det stundom fått uppbära.

Isen ligger mycket tätt packad; vatten synes ej
emellan den, endast snö och issörja. Snöbeklädnaden
här under inflytelsen af den med de sydliga vindarne
inträdda förhöjningen i temperaturen (vid middagen +
2° R. i skuggan) blifvit betydligt medtagen och förvandlad
i vatten, som gör isen slipprig och hal. Mångenstädes
ser man tydligt, huru den uppkommit af 3—4 smärre,
sammanfrusna flak. Från tunnan synes ej minsta öppna
vatten; endast en liten töckensky på norra horizonten
gifver till känna hvar det är att finna.

På eftermiddagen gingo kaptenen och jag jemte ett
par af folket med de vid sådana promenader oundgängliga 
ishackorna i hand ombord på briggen »Stærkodder»,
dit en knapp halftimmes vandring förde oss. Utom oss
båda ligga äfven »Weser» och »Haabet» inneslutna här,
det förra närmare oss, det sednare på sådant afstånd att
man blott ser dess master sticka upp öfver isen.

Den 4 April.  Påskafton. Från söder sätter en
ganska stark sjögång genom isen, som väldeligen dunkar
emot fartygets sidor. Emot aftonen kom kaptenen på
Stærkodder till oss och dröjde qvar öfver qvällsvarden.
Pinnbrädet var såsom numera öfverflödigt borta; en duk
prydde högtiden till ära bordet. I stället för påskägg
vankades en präktig refbensstek, sparad härtill.
Manskapet här fått grogg; förut är åtskillig lustighet med
utklädning och dans, och fiolen har hela aftonen klingat
hit öfver.

Den 6 April.  Natten till gårdagen visade mig en
tafla af den mest upphöjda skönhet. Månens skifva stack
upp bakom en lång mörk molnbank, för öfrigt var
himlen klar. Stjernorna tindrade bleknade ned
derifrån. Isen med sina phantastiska skuggor förlorade
sig längst bort i ett hemlighetsfullt dunkel. Den
djupaste tystnad hvilade ostörbar deröfver, såsom om den
sänkt sig hit ned ifrån rymder, i hvilka ännu intet lif
hade vaknat.

På morgonen i dag såg jag ett par snösparfvar
qvittrande hoppa omkring på isen, bland de från 
fartyget utkastade afskrädena sökande sig litet föda.
Deras närvaro här vid en så tidig årstid är i sanning
förvånande, och man här svårt att förstå huru de kunna
uthärda besvärligheterna af en flyttning öfver ett så
vidsträckt haf, der ismassorna väl kunna erbjuda dem
en hvilopunkt, men föga eller intet hvarmed de kunna
uppehålla lifvet.                                                            

Den 7 April.  73° 34′ N. Br., 1° 20′ V. G. Solens
strålar kännas ordentligt värmande; vid middagen visade
thermometern + 4° R. i skuggan, och det smältande
isöfverdraget droppar från tågverket ned i däck. Vår
fångenskap har medfört god ledighet ombord.
Rorgängaren är en helt och hållet öfverflödig person, som också
blott för syns skull stundom vankar i rodrets närhet.
Vakten, församlad i en klunga på »backen», roar sig med
ett spel, bestående deri att man från något afstånd kastar
en tillplattad blykula in i några med krita på däcket
uppdragna rutor, hvilka naturligtvis hafva olika nummer
och värde. Konsten består deri att få blybiten att falla
i den ruta man önskar. Insatsen består i tobaksbitar.
»Vesle Gutten», hvars mod hemtat sig allteftersom
böljorna blifvit tama, är den ifrigaste och lyckligaste
spelare, med fickor och mun fulla af vinster. Ty 
häromdagen upptäcktes, att han, liksom Konows korporal, går
med tvenne bussar. Och den hand, som på kaptenens
befallning ur byxfickan dröjande upphemtade en
laddning tobak till påseende, befanns redan på äkta
sjömansmanér prydd med ett stort inristadt ankare och
initialbokstäfverna till namnet.

Större delen af dagen här jag tillbragt ute på isen
med undersökningar af densamma och jagt efter måsar
(Larus tridactylus och glaucus). Isen är i allmänhet ej
särdeles stor och endast 1—2 alnar tjock i kanterna.
Öfver vattnet stiger den blott några få tum. Den
»snösuppe» som försåtligt täcker mellanrummen, gör ett
försigtigt pröfvande med ishackan nödvändigt, såvida man
vill undvika ett kallt bad. Här och der resa sig flak
af betydande storlek öfver den lägre isen. Vanligen
var deras kant omgifven af en till flera alnars höjd
uppskrufvad vall af större och mindre, flata och
skarpkantade isstycken i de mest bizarra bildningar, hvilkas
smältande blå färgtoner voro af den skönaste verkan.
Rätt betydliga glacierklumpar, för det mesta af 
någorlunda kubisk form, hade stundom äfvenledes blifvit
skrufvade upp på deras yta, och man kan häraf göra
sig en föreställning om den kraft, med hvilken dessa
massor kunna pressas emot hvarandra. Glacierisen hade
dock ingenstädes den storlek, att den på något sätt kunde
förtjena benämningen isberg, då dess höjd sällan
öfversteg 3—4 alnar. Stundom var den svärtad af en mängd
lera, som af solvärmen blifvit insmält i djupa fåror.
På toppen af sådana isklumpar hade den stora
gråmåsen (Der Bürgermeister) gerna utvalt sin hviloplats,
hvilken han dock försigtigt lemnade, innan man hunnit
inom skotthåll. Dess flygt är hög men långsam, och
han låter derunder ofta höra sitt långdragna, klagande
läte, hvilket så väl harmonierar med omgifningens
ödslighet. Det starka återskenet från de solbelysta
snöfälten hade så när vållat mig ett anfall af snöblindhet.

Den 8 April.  På morgonen kommo åter de två
snösparfvarne hit efter att ett par dagar hafva varit
borta. I går hade stynnannen sett dem borta vid
»Haabet.» Det nöje deras muntra qvitter gjorde mig
räddade dock icke den ena från att blifva skjuten för att
öka min samling.

På eftermiddagen gingo vi i sällskap med kaptenen
på Stærkodder bort till Weser, som ligger på en
fjerdingsvägs afstånd från oss. En hund for skällande emot
oss på dess däck, hvarest allt lyste i röda och gröna
färger. Snart sutto vi och smuttade på ett glas
portvin, jemte fuktiga cigarrer den vanliga undfägnaden när
man kommer ombord på främmande fartyg häruppe.
Samtalet rörde sig naturligtvis kring »das Eis» och »die
Robben.» Weser går för öfrigt äfven på hvalfångst
likasom flertalet af de engelska fartygen, hvilka till största
delen äro utrustade från Peterhead. Sedan de försökt
sig på ungfångsten, återvända de i allmänhet först till
England för att proviantera och gå sedan efter hvalen
i Davis Straitet eller i hvalbugten. De, som skola gå
till Straitet, återvända härifrån i slutet af April, de andra
först något senare. Nu mera är här för öfrigt färre
engelsmän än för några år sedan, och de tyckas ej
lägga sig så mycken vinn om sälfångsten som norrmännen.

På hemvägen befanns isen, såsom fallet vanligen är
mot aftonen eller annars vid inträffande vindstilla, hafva
skiljt sig något åt, så att här och der bredare
vattenstrimmor nödgade till omvägar eller ett och annat längre
hopp. Ishackan visar vid sådana tillfällen i en van
hand sin mångsidiga användbarhet: att draga ett isstycke
närmare med, pröfva dess fasthet eller lemna ett stöd
vid språnget; i nödfall låter den äfven bruka sig såsom
åra. Man har velat iakttaga, att isen öppnar och sluter
sig regelbundet tvenne gånger om dagen och satt denna
företeelse i förbindelse med hafvets ebb och flod. I
förra fallet ser man det genom isen seglande fartygets
kölvatten längre hålla sig öppet, i det senare sluter det
sig genast till. Phenomenet har jag väl ofta iakttagit,
men med dess regelmässighet har jag dock ej kommit
på det rena.

Alldenstund vi sedan den 1:ste drifvit så långt
norrut, är det antagligt att det ej är den »fasta» isudden
vi ligga uti, utan en större lös packa af 10—15 mils
bredd. I norr tyder himlen på klart vatten; genom
kikaren här man sett tvenne engelska fartyg med
ångans tillhjelp arbeta sig fram åt detta håll.

Söndagen den 12 April.  Efter att hafva drifvit med
isen från 72° 31′ till 73° 55′ för de ihållande sydliga
vindarne, sluppo vi ändtligen denna dag ur vår långvariga
och tröttande fångenskap och styrde genom ganska stor
is långsamt söderut. Knappast något af flaken tycktes
understiga 40—50 alnar, många höllo säkert vida
deröfver; öfver vattnet stego de 2—3 alnar. Ögat
kunde ett stycke ned i djupet följa den skönt färgade
blågröna ismassan, hvilken, att döma efter de öfver
vattnet liggande delarne, måste hafva egt en betydande
tjocklek. För en tryckning af sådana massor skulle Jan
Mayens sidor, hur starka de än voro, snart gifvit vika.
Lyckligtvis blåste endast en laber bris från sydvest, och
emellan isen var fullkomligt lugn vatten. Fartygets bog
fick emellertid uppbära mången hård stöt, och den
sedvanliga gudstjensten måste i anseende till den
besvärliga seglatsen, som kräfde den noggrannaste
uppmärksamhet, inställas. Här och der reste sig skrufis af 
8—10 alnars höjd; på jökelisen voro spåren af lagringen
mångenstädes ännu tydliga. En klar men blekbå himmel
nedgjöt ett solljus, som åt de snötäckta isarne förlänade
en bländande hvithet, och sceneriet var vid en sådan
belysning och under känslan af det vanskliga i vårt
läge af den mest storartade verkan.

Det är ej antagligt, att denna stora is, hvilken, såsom
de ofta brant afskuma kanterna och skarpa vinklarne
visade, endast var brottstycken af ännu större, blifvit
bildad på dessa sydligare breddgrader, hvilka, åtminstone
efter förloppet af den kallaste årstiden, endast synas
kunna gifva upphof åt slörre eller mindre bayis.
Sannolikare är, att de leda sitt upphof från vida nordligare
delar af Ishafvet, såsom från trakterna norr och vester
om Spetsbergen. Den is, som från Grönlands ostkust
om Cape Farewell drifver upp mot Julianehaabs distrikt,
får också der, enligt Petersen, namnet »Spetsbergsisen».
Att sådana massor kunna hopa sig norr om Jan Mayen
härleder sig — utom af den nybildning af mindre is,
som i skydd af storisen eger rum under den kallare
årstiden — tvifvelsutan dels deraf att de på sin drift
söderut uppehållas af ön, dels deraf att längre ned i
sydvest isen genom den trängre passagen emellan Island
och den Grönländska kusten blir mycket sammanpackad — 
från den nordligaste punkt kapten Graah 1829 uppnådde,
ungefär 65½°, till Scoresbys sydligaste på 69° har
ostkusten icke blifvit upptagen, men den synes dock fortlöpa
i stark nordostlig riktning, — slutligen kunna de också
af långvariga sydliga vindar blifva uppehållna eller, såsom
vi hafva sett, till och med satta i drift ett stycke norrut.

Den 16 April.  Sedan vi kommit loss ur isen, hafva
vi kryssat i öppet vatten åt sydvest under ihållande tjocka,
hvarpå man städse får hålla sig beredd, då vinden,
såsom nu är fallet fortfar att hålla sig på sydlig kant,
vexlande mellan S.V., S. och S.O. Thermometern visar
vid middagstiden 0°, morgnar och aftnar står den
endast 1—2° derunder. Stundom är tjockan så tät, att
man endast ser ett par skeppslängder framför sig, och
luren eller skeppsklockan — alltefter som man ligger
för babords eller styrbords halsar — låta med korta
mellanrum höra sig för att förekomma sammanstötning med
mötande fartyg. Då den lättar något, ser man vid
horizonten isblinken såsom ett matt, gulhvitt skimmer.
Stormfoglarne, hvilka ej synts till i isen, följa nu åter
troget vårt kölvatten. Med sin stilla flygt, för ett
ögonblick framskymtande ur töcknet, i hvilket de straxt
derpå åter förlora sig, bidraga de snarare att öka det
tungsinta och nedstämmande i en sådan omgifning än
att upplifva den. Matroserne fördrefvo tiden med att
uppfiska några på en krok med ett stycke späck till
bete. Vid inhalningen streta de af alla krafter emot.
Befnade från kroken qvarlemna de vanligen på däcket
en mängd halfförtärda crustaceer.

På tågverkets vindsida har dimman afsatt sig såsom
ett öfver tumstjockt isöfverdrag, bestående af en mängd
vid hvarandra radade klubblika stycken, hvilka äro
fästade under en mycket spetsig vinkel. I den tjockare
nedåt riktade ändan äro de genomskinliga,
okrystalliniska, liksom om en större vattendroppe här hade
frusit, men för öfrigt tyckas de vara af krystallinisk
bygnad. Mindre dylika öfverdraga dessutom master,
båtar, segel etc, men de stå här mera isolerade och
bilda ingen sammanhängande skorpa. Vid hvarje
vändning faller denna isskorpa ned i stundom öfver fotslånga
stycken, till besvär för dem som befinna sig på däck.
Vått och halt såsom en glanskis erbjuder detta under
fartygets slingringar för öfrigt en föga behaglig
promenadplats.

Den 21 April.  Denna dag närmade vi oss åter isen,
vid hvars rand vi under de närmast föregående dagarnes
stormande väder kryssat. Oaktadt den starka nordost, som
uppstod den 18:de och under hvars inflytande
temperaturen åter sjunkit till — 7° R., dröjde det ännu någon
tid, innan den starka tjockan skingrade sig. Detta egde
rum med snöfall. Ett Bornholmskt skepp var en del
af dagen i vår närhet, och i isen innanför syntes några
fartyg, hvilka förmodligen legat i fångst, eftersom en
mängd sälungar voro synliga utanför och ett par stora
stim gammal säl blifvit sedda simmande vesterut. Isens
täthet tillät oss dock icke att intränga i densamma.

Tiden för den egentliga, lönande ungfångsten var
nu tilländalupet och jag hade således gått miste om
tillfället att med egna ögon göra mig bekant dermed.
De i otalig mängd på isen liggande sälungarne, bland
hvilka med ishackan ofta sådana nederlag anställas, att
från ett enda fartyg ännu 1—2000 kunna på en dag
blifva fälda, måste erbjuda ett i sitt slag storartadt,
ehuru genom det oerhörda slagtandet vildt och blodigt
sceneri. En rofgirig instinkt församlar alltid kring dessa
valplatser skaror af måsar, hvilka med sitt skri fylla
luften och i de blodiga qvarliggande kropparne finna
ett rikligt byte. Isbjörnen stöter man äfven ej sällan
på under fångsten. Midt i öfverflödet går han dock ej
gerna anfallsvis till väga, utan betraktar endast nyfiket
den mötande. Den fruktan för vattnet, som utmärker
sälungen, under den tid han bär den hvita ulldrägten —
och hvilken till en del bidrager till möjligheten af denna
fångst, — är i sjelfva verket märkvärdig och bildar en
slående motsats till förhållandet hos t. ex. ungarne af
simfoglarnes ordning, hvilka till största delen äfven i
sin dundrägt, med hvilken sälungens mjuka fäll ej
opassande blifvit jemförd, begifva sig i vattnet.

Ehuru utsigterna för Jan Mayen detta år således
icke voro de bästa, återstod dock ännu möjligheten att  
genom den s. k. strimmelfångsten åtminstone i någon
mån ersätta förlusten. Vid denna tid på året komma
sälungarne, hvilka nu till största delen hafva fällt, ut
i kanterna af ismassan och lägga sig på isstrimlorna
och de framskjutande uddarne, der de ännu kunna gifva
anledning till lönande jagt. Men då man vanligen endast
har ett färre antal dugliga skyttar ombord, och ishackan
nu endast kan komma i användning på lugna och soliga 
dagar, under hvilka de, isynnerhet vid middagstiden,
ligga ganska hårdt, så  lifver denna fångst sällan på
långt när så inbringande som den andra, så mycket

mer som de genom de oupphörliga förföljelserna
slutligen blifva ganska skygga.

Instängd inom de trånga gränserna af ett fartyg
och under skeppslifvets enformighet ofta kännande
bristen på tillräcklig sysselsättning, var detta felslående af
fångsten äfven för mig nedstämmande, då jag derigenom
gått förlustig många intressanta och för kännedomen
om sälarnes lefnadssätt vigtiga drag. Utom det
omedelbara intresse sådana iakttagelser måste ega för
kännedomen af en eller annan särskild djurart, kunna de
äfven genom relationen till samtligheten af de
naturförhållanden, hvarunder denna utvecklar sin
lifsverksamhet och öfver hvilka de ofta förmå kasta ett
oväntadt ljus, få en mycket vidsträcktare betydelse. Den
noggranna kännedomen af några af den arktiska zonens
karakteristiska djurformer skall också i många punkter
innebära en kännedom om dennas egen naturbeskaffenhet.
Den oorganiska naturen är ej blott det främmande
underlaget för lifvet, utan detta står med denna i det
närmaste samband; ej endast växten uttrycker denna
stränga afhängighet, äfven djuret rör sig endast med
skenbar frihet. , Äfven i blotta yttre förhållanden gifver
sig detta samband till känna såsom en det hela
genomgående grundton, ett uttryck af en allmän harmoni, och
man tycker sig nästan i måsens oroliga flygt se liksom
en afspegling af den vida böljande vattenytan eller i
kledrans sång höra det till ton förhöjda susandet i
furornas kronor.

Den 22 April.  I dag ljöd kommandoropet »alle
mans fall»! med ett uttryck af ifver och
tillfredsställelse upprepadt af olika röster öfver och under
däck Ordet «fall», som ursprungligen skall vara af holländsk härledning,
är egentligen lånadt från hvalfångsten och utropades, såsom man
ser hos Scoresby och Zorgdrager, af däcksvakten, då den träffade
hvalen gick under vatten, hvarpå alla de öfliga skyndade den första
båten till bistånd. Zorgdrager har derom följande rim:
	—   —   —   —   —   —   —   —   —  
	Fall, fall! Ein jeder rollt, wie eine Walze, fort,
	wenn nur der Commendeur dies Wort sagt, über Bord.  . Öfverallt uppstod ett buller och en rörelse,
som i första ögonblicket väckte min största förvåning,
då jag, obekant med fångstterminologien, icke straxt
förstod hvad som med dessa ord åsyftades. En del
skynda till båtarne och göra sig redo att fira dem ned
i sjön, matskrinen och vattenkärlen fyllas, ishackor och
gevär göras redo. Efter en stunds ropande och
springande hit och dit — hvarvid en sådan »extra» som jag
lätt kommer att stå någonstädes i vägen — är man
färdig, och den ena båten efter den andra sätter af.
I bayisen går det dock besvärligt med roendet; en del
åror i vattnet, andra skrapande utefter isstyckena.
Efter en stund förlorar man dem ur sigte, och blott
ett och annat doft ljudande skott tillkännagifver, att de
börja nalkas fångstplatsen. Fartyget med endast några
få man ombord glider med förminskade segel framåt
och måste för att ej drifva ifrån båtarne söka att hålla
sig i lofvart om dessa. Signaler ske genom flaggning
på toppen, äfven genom seglens ställning. Nere i
skeppsrummet står dessutom en kanon ämnad att signalera
med i händelse af infallande tjocka.

Nästan hela dagen har kaptenen tillbringat uppe i
tunnan, hvilken den bitande nordosten måste göra till
en mindre behaglig vistelseort. Häruppifrån kan han
medelst den stora Dollondska kikaren följa båtarne och
se utgången af jagten. Först på aftonen flaggades efter
båtarne. Sedan flaggan en stund svajat i toppen, ser
man snart den ena mörka punkten efter den andra
vexa fram och så småningom urskiljas såsom ett litet
öfver vågen ilande segel. Fartyget lägger bi och det
ena seglet efter det andra sjunker ned vid dess sidor.
Ishackor fatta skrapande tag och nyfikna ansigten titta
öfver relingen ned i båtarne. Medelst en, vid en ända
fästad, grof jernkrok halas fångsten ombord. Under
den vanliga musiken hissas båtarne sedan upp; en plugg
i deras botten blir uttagen, mängden af det
nedrinnande blodet färgar vattnet i fartygets närhet och
framlockar ögonblickligt stormfoglarne. »Brass fullt»! heter
det derpå och briggen skjuter åter fart, pressande
bayisstyckena öfver hvarandra och bräckande dem under
sin tyngd.

Jagtutbytet denna dag uppgick endast till 80—90
ungar, hvilka först ombord blefvo afflådda. Flensningen
går ytterst fort under vana händer och skarpa knifvar.
Djuret lägges på ryggen och en skåra göres längs hela
undersidan likasom rundtomkring fram- och bakfötterna,
hvilka följaktligen icke komma att åtfölja skinnet. De
förra tillvaratagas ofta särskildt af matroserne, som
använda dem till förfärdigande af tobakspungar o. d.
Späck och skinn följas åt och afspäckningen eger först
rum, sedan man fått ett större antal. Köttet ser mycket
svart ut, nästan som lefrad blod. Kropparne vräkas
öfverbord och hafva knappast plumsat i sjön, förrän en
mängd stormfoglar infinna sig till ett ursinnigt skriande
och slagsmål. Man ser slutligen blott ett hvimmel af
vingar, kring hvilka skummet yr. Medan de slåss sjunker
vanligen kroppen och blott en och annan hinner rycka
till sig ett stycke. Eller också hör man plötsligen ett
högt och klagande läte och en stor gråmås sänker sig
ned öfver den larmande hopen, som efter några till
höger och venster utdelade hugg hastigt skiljer sig åt.

Den 27 April.  Lat. 72° 36′. Till de drag, som
måla lifvet ombord på ett fångstfartyg, har jag i dag
fått lägga ännu ett. De skinn som hafva erhållits — 
inalles 2—300 — blifva nemligen nu afspäckade nere i
rummet, hvarest smedjan för tillfället fått maka åt sig.
Fyra man, med fotspår i bokstaflig mening drypande
af fetma och iklädda oljekläder af en genom
handteringen förökad glans, äro härmed sysselsatte. Ett par
rensa skinnen från qvarsittande kött, de andra aftaga
derefter späcket i långa strimlor, afpassade efter
öppningame i späckfaten. Skinnet hänges derunder öfver
en bänk med vertikalt stående skifva. De redskap som
begagnas äro föröfrigt endast en spetsig jernkrok och ,
en skarpslipad knif. De afspäckade skinnen blifva derpå
insaltade och hårdt hoprullade med hårsidan ytterst.
Man föreställer sig vanligen, att späcket skall medföra
någon obehaglig lukt, men så är ingalunda förhållandet.
Så mycket obehagligare är deremot den lukt, som sprider
sig från det ur späcktunnorna utpumpade vattnet,
hvarmed de äro fylda såsom barlast.

Efter hemkomsten blir späcket utkokadt till tran i
särskilda, dertill inrättade transjuderier. Ett par sådana
finnas visserligen i Norge men största delen af
ishafsflottan går dock till Peterhead i Skottland eller till
Hamburg fotmått bränna sin tran, hvilken der
omedelbarligen kan med fördel bringas på marknaden. En
tunna sältran betalas med 15—18 specier, allteftersom
rapsskörden, af hvilken tranpriserna äro beroende, utfallit.

På eftermiddagen prejades briggen Cito. Genom
denna fick man underrättelse om, hvarest Föyn och den
del af de norska fartygen, som under våra kryssningar
i och utanför isen ingenstädes kommit i vår väg,
befunnit sig och hvarom gissningama sedan en tid
tillbaka varit ett stående thema för kaptenens och
styrmännens bordssamtal. Man hade förmodat, att de antingen
varit fastfrusna någonstädes eller också legat i fångst.
Det sednare befanns hafva varit fallet. Föyn hade fått
9,000, de öfriga mindre, 1—8,000. Denna underrättelse
gjorde ett ganska nedslående intryck på vår värde
kaptens annars glada mod, då han med de andras goda
lycka jemför de sin ringa. Sista året fick han åtminstone
2,000 och det minsta han någonsin fått har varit 800.
En del af manskapet sågo också helt modstulna ut.
Förste styrmannen — för öfrigt en fullkomlig typ för
dessa raska och beslutsamma ishafsfarare, hvilka
rådigheten aldrig öfvergifver äfven i de vanskligaste lägen,
på hvilka lifvet häruppe ofta är så rikt — förklarade
deremot helt lugnt: vi få hvad vi skola ha, och
anmärkte, såsom sant var, att det var väl att fångsten
lyckades för några, så att bedriften icke genom det
allmänna felslåendet komme att upphöra.

Den 29 April.  På morgonen kom kaptenen på
Nordpol ombord. Den stora fångsten antages detta år
hafva varit på 72½°—73° och emellan 0—1° V. L.
Sedan vi sist träffades (den 23), här Nordpol varit borta
vid ön, hvarest endast bayis varit synlig. Säl hade
man ej sett åt detta håll. Kaptenen beslöt derföre att
ej fara längre vestligt utan vända och sätta kurs österut.
Men just som detta skulle verkställas, såg han några
sälungar på ett flak och kort derefter allt flere och
flere. Längre in i den större isen sågos de från tunnan
i tusendetal. Kommandoropet »båtfall!», som snart ljöd
deruppifrån, framkallade den vanliga rörelsen ombord.
Hastigare störtar man ej från ett sjunkande skepp i
båtarne. En af förmännen föll i ifvern på hufvudet i
sjön, men kom dock lyckligt upp igen. Under fångst
på isen höra sådana händelser icke till ovanligheten.
Blott geväret icke dervid blifver vått, bekymrar detta
dock föga den ifrige skytten, ehuru ett kallt bad på
dessa latituder icke hör till det aldra behagligaste vid
de isande vindar, som sopa fram öfver de vida isslätterna.
Att båtarne snart voro komna i god fångst hördes på
de täta skott, som genljödo öfver till oss. Längre fram
på dagen kommo en mängd sälungar i fartygets
omedelbara närhet, hvilket de för ett ögonblick med
nyfikenhet betraktade för att sedan åter lugnt lägga sig
till hvila på sina isfarkoster. Till sist blef det derföre
»Mariefall», d. v. s. skeppsjollen — den enda båt som
återstod ombord — sattes ut bemannad af båtsmannen och
kocken. Den förre slog med hackan, under idkeligt
hvisslande och trallande för att uppehålla de förbluffade
kräkens flykt ned i sjön, på en kort stund ungefär
30 stycken. På undflykt syntes de fleste icke att tänka
förr än deras fiende med mordvapnet i högsta hugg
sprang upp på isstycket. Den hastighet med hvilken
de då liksom halkade fram öfver detta var verkligen
förvånande att åse och det erfordrades ett påskyndadt
språng för att i rättan tid upphinna dem.

På qvällen flaggades efter båtarne, dagens utbyte
var tillsammans öfver 600, omkring 80—100 på hvarje
båt, allt ungar. Hade isen icke varit så hinderlig för
roendet, så hade sannolikt öfver 1,000 kunnat erhållas.

När hela denna fångst — denna gång endast skinnen
med vidsittande späck — ändtligen blifvit bragt ombord,
såg fartyget ut som en ofantlig slagtarebod, och det
erfordrades verkligen härdade nerver för att utan en
känsla af vämjelse betrakta all denna förstöring,
anställd mot vämlösa djur, som icke ens i den
afskräckande strängheten hos den natur, som blifvit dem
anvisad till hemvist, finna ett skydd mot hvad den
romerske skalden kallar »auri sacra fames.»

Den 1 Maj.  I stället för den bayis, i hvilken vi
under de senaste dagarne oupphörligen seglat, se vi
oss nu åter omgifne af storisen, som sammanpackat sig
mot norra ändan af ön, från hvilken vi nu icke kunna
vara särdeles aflägsne. Stora flockar af alkor hafva
flugit söderut i riktningen af densamma. Deras dunkla
drägter afsticka bjert mot de ljusa, hvari foglarne
häruppe annars äro klädda. Ett stim fläckiga narhvalar
hafva varit synliga i vattnet.

Under gårdagens fångst blef en sälunge öfverraskad
sofvande på ett isstycke och förd lefvande ombord,
hvarest han förskaffat mig mycket nöje och en mängd
teckningar i olika ställningar. I båten hade han,
omgifven af dödade kamrater, sofvit godt hela tiden. Den
besvärliga upphalningen ombord försatte honom i ett
högst motspänstigt lynne, hvari han, ehuru han i dag
synes gjort sig mera förtrogen med sitt öde, vid minsta
anledning återfaller. Knurrande biter han efter
drillhjulet då det vrides omkring, likasom efter den hand
som vill vidröra honom. Låter man sig dock häraf
icke förbluffa, så fogar han sig villigt i att blifva rifven
i hufvudet och på ryggen. Med största nyfikenhet
benosar han allt som kommer i hans väg. Der jag slagit
mig ned på däcket, blefvo mina väl insmorda sjöstöflar
tillika med den blyertspenna, hvarmed jag var sysselsatt
att afteckna honom och i hvilken han först gjorde ett
bett, ett föremål för en mycket noggrann undersökning.
För det mesta sofver han — med frambenen invikta
under kroppen — ehuru matroserne sörja för att hans
sömn icke blir alltför långvarig. I solen vältar han sig
med synbart välbehag omkring och lyfter derunder de
utbredda bakfötterna oupphörligt i vädret. Särdeles
komiskt ser det ut, då han med de korta framfötterna
söker rifva sig i ansigtet. De glänsande kloka ögonen,
från hvilkas fuktighet en tunn röksky ständigt uppstiger
i den kalla luften, de smidiga rörelserna och det
svartfläckiga, i viss belysning silfverglänsande skinnet göra
honom till ett verkligen vackert djur. Hans rörelser
taga sig deremot på det glatta däcket högst otympligt
ut; framkroppen med de utbredda fötterna kastas
mödosamt ett litet stycke framåt, hvarpå bakre delen af
kroppen med ett kort ryck släpas efter, och denna
rörelse erinrar verkligen, såsom man anmärkt, något om
vissa larvers. Ser man dem i vattnet återigen, så
förstår man genast denna för ett däggdjur annars så
frammande kroppsform.

En i går skjuten måse ville han ej vidröra,
deremot kastade han sig med begärlighet öfver en nyss
skjuten stormfogel. Det syntes dock göra honom mycket
bryderi att finna något dugligt på densamma, ty än
bet han ytterst i vingarne, än i näbben och fick för
det mesta endast munnen full af fjäder. Hjelpt till
rätta slukade han straxt det ena stycket efter det
andra. Detta blef dock, vid svårigheten att för en längre
tid finna passande föda, hans sista måltid. Tvifvelsutan
skulle han eljest inom kort kunnat blifva särdeles tam.

Den 2 Maj.  71° 32′ N. Br., 7° 20′ V. L. På
morgonen ropades ned att ön syntes. Jag ilade upp på
däck och såg i sydvest på ett afstånd af 8—10 mil en
bergskedja afteckna sig mot isblinken, men så blekt och
otydligt att det var mig omöjligt att få någon bild af
densamma på papperet. Det var den norra kuststräckan
af ön. Beerenbergs topp syntes ej. Huruvida det varit
möjligt att i denna riktning genom den täta isbarrieren
framtränga till densamma är svårt att säga, men de
dåliga resultat, som fångsten hittills lemnat, tilläto för
närvarande icke att spilla tiden med sådana försök; vi
vände derföre här och satte kursen åter österut,
följande kanten af isen. Icke utan en smärtsam känsla
såg jag den bleka bilden af ön försvinna på den ovissa
utsigten att på hemvägen göra ett försök till landstigning.

Den 6 Maj.  Vi segla fortfarande i södra kanten
af packisen, hvilken sträcker sig i S.V.—N.O. upp mot
udden. Det synes ej som om den i det hela ryckt
märkbart nordligare sedan vår ankomst hit upp i början
af Mars månad. I isens beskaffenhet har ej heller den
framskridande årstiden ännu åstadkommit några synbara
förändringar. Början af Maj har till och med varit
vida kallare än förra delen af förflutna månad, då
thermometern sällan sänkte sig ett par grader under
fryspunkten och vanligen stod öfver densamma. Sedan
den 1 Maj här temperaturen varierat mellan — 2°,5 R.,
hvaröfver den ej stigit om middagen, och — 7°. Nordliga
och nordostliga vindar hafva varit de förherrskande under
denna tid. Jag hade förestält mig klimatet häruppe bland
sådana ismassor såsom vida strängare. I sjelfva verket
försäkras också att kölden detta år varit ovanligt
lindrig och väderleken öfver hufvud bättre än annars
plägar vara fallet.

Längre in i isen syntes fram på dagen en stor
mängd gammal säl. Med nöd arbetade vi oss genom
en packa som vände sig för vinden, hvarigenom afsigten
att skära den tvärsöfver blef tillintetgjord. Några
andra fartyg vunno genom detta uppehåll ett betydligt
försprång, hvilket ombord framkallade största
förtrytelse, då man befarade att de skulle jaga ned fångsten,
innan vi hunnit tillräckligt nära. Isen var alltför tät
för att tillåta båtarnes utsättande; manskapet begaf
sig således utan vidare ned på denna med bössor, hackor
och »selar», hvilka sistnämnda — bestående i ett gehäng
af svartmålad segelduk, vid hvilket ett rep är fästadt —
begagnas till att släpa skinnen ombord.

Är isen, såsom ofta är fallet, mycket ojemn och
uppfyld af skrufningar, så hörer detta slags fångst till
de besvärligaste. Stundom har folket flere timmars väg
att tillryggalägga, under det fartyget afbidar isens
lossnande för att kunna tillräckligt närma sig fångstplatsen.
När ett antal sälar blifvit skjutna, flår man dem och
släpar skinnen tillsammans i en hög på något stort flak.
En fana planteras bredvid, och i den händelse flere
fartyg ligga i fångst, qvarlemnas gerna derjemte en
man såsom post, emedan det annars lärer kunna inträffa
att blotta flaggan ej blir respekterad. Det är
egentligen engelsmännen som beskyllas för att i händelse af
behof utan vidare tillegna sig allt hvad de finna
obevakadt på isen, skinn, qvarlemnade båtar etc, och hvilket
de betrakta såsom loflig pris. Misshälligheter uppstå
naturligtvis lätt härigenom, vid hvilka till och med
någon gång hardt när vädjats till ishackan eller bössan.
Stundom händer det att fartyget drifver ifrån, så att
den fångst man gjort får lemnas i sticket, åtminstone
tillsvidare. Af sådana tillfällen har, efter hvad man
berättat, en och annan begagnat sig för att utan eget
besvär få full laddning.

Från de förutnämnda högarne släpas efter slutad
fångst skinnen ombord öfver isen. Dessa blifva dervid
hoprullade, så att hårsidan kommer ytterst. 1—2 gamla
eller 3 ungar anses såsom full mansbörda. Är fångsten
betydlig och vägen till fartyget lång, så pröfvar denna
transport till det yttersta manskapets krafter. Så mycket
som möjligt följer man hvarandras spår för att få en
mera glättad och jemn bana. Ej sällan händer det att
någon af manskapet härunder går förlorad på isen.
En plötsligen uppkommande snötjocka kan göra en
mindre van isvandrare vilse om vägen eller också blir
frestelsen till en stunds hvila efter det hårda arbetet alltför
stark, och man försjunker inom kort i en dödbringande
sömn. Under en föregående resa hade Jan Mayen på
en dag förlorat tvenne man. Den ene återfanns icke
oaktadt allt sökande, den andre påträffades slutligen död
på isen. Den sinnets förhärdning, som lätt åtföljer
fångstlifvet — mera ett slagtare- än ett jägarelif — och
umgänget med en natur, som minst är egnad att
uppväcka menniskosjälens blidare känslor, gör dock att
sådana olyckstillfällen å kamraternes sida betraktas med
ganska stor likgiltighet. Så hade den återfunne döde
ombord en bror, som utan minsta tecken till rörelse
kunde betrakta hans stelnade drag.

På eftermiddagen, då vi med fartyget något närmat
oss fångstplatsen, gick jag med ett par man ut på isen.
En stunds vandring förde oss till ett flak, der en mängd
skinn lågo hopsamlade. Under det de öfriga släpade
ombord hvar sin börda stannade jag qvar i närheten i
hopp att upptäcka något, som kunde taga min jagtlust
i anspråk. Fångsten hade emellertid dragit sig så långt
undan, att man hvarken hörde eller såg något deraf,
och ensam vågade jag mig icke ut att uppsöka den;
under väntan på mina ledsagares återkomst hade jag
således god tid att öfverlemna mig åt intrycket af
den natur som omgaf mig. På något afstånd gled ett
stort engelskt skepp fram genom isen, ännu längre bort
låg Jan Mayen, alltemellan bortskymdt af en snötjocka,
som än insvepte allt i ett dunkel, genom hvilket blott
de närbelägna fantastiskt uppstaplade isskrufningarnes
intensiva blå matt skimrade igenom, än då den för en
stund lättade, öppnade en något friare utsigt öfver den
ödsliga nejden. Icke ens en måses skri afbröt tystnaden.
En hög isklump, bakom hvilken jag slutligen nödgades
söka lä, skyddade någorlunda för den genomträngande
vind, som med alltjemt vexande styrka strök fram öfver
de kala isfälten, och som oupphörligt ryckte och slet i
den lilla norska flagga, som svajade från toppen af en
lång svigtande stång. Efter en stund hör de jag röster
i närheten och fann mig, då jag reste mig upp, ansigte
mot ansigte med några engelsmän, som stannat vid
sälskinnen, möjligen i afsigt att bespara Jan Mayens
besättning besväret af deras hemforslande. Vid mitt
oförmodade uppträdande aflägsnade de sig emellertid genast.

Senare på aftonen här det varit den lifligaste trafik
öfver isen, hvilken fortfarit äfven under en del af den
ljusa natten, som vid denna årstid redan blifvit rådande,
ehuru den mulna himlen hittills betagit oss anblicken
af midnattssolen. Manskapet kommer i långa rader med
sina bördor och återvänder för att hemta nya. Några
hafva till slut blifvit så uttröttade, att de knappast haft
styrka nog att åter uppnå fartyget. 228 stycken är
dagens utbyte, hvaribland dock finnas några ungar.
Annars synes det som om de äldre och yngre vid denna
tid bildade skilda flockar, hvilka förmodligen dock åter
förena sig då sälen framemot Juni månad åter sprider
sig öfver ishafvets olika nejder.

Den 10 Maj.  Sedan gårdagen kryssa vi åter utanför
isen och möttes vid utträdet af en sjö, som på ett
kännbart sätt afbröt mot lugnet i isen och hvilken ännu i
dag fortvarar. En tät tjocka stänger för öfrigt all
utsigt och insveper oss i den obehagligaste fuktighet.

Den 11 Maj.  72° 29′ N. Br., 1° 35′ O. L. I dag har
åtminstone tjockan försvunnit; den höga sjön håller
deremot alltjemt vid. Sedan tidigt på morgonen späckas
här, hvilket arbete åtföljes af den vanliga smörjigheten
och halkan. Stora sälstim synas i vattnet, men gående
fram och tillbaka i de mest olika riktningar, så att man
ej kan blifva klok på hvart de taga vägen.

Den 14 Maj.  73° 12′ N. Br. I går var ändtligen
späckningen slut, med hvilken 4 man oupphörligt varit
sysselsatte. Den hittills gjorda fångsten uppgår till
något öfver 1,600. Pankaksisen ligger i långa och
temligen breda strimlor eller band, hvilka synas fortlöpa
parallelt med hvarandra, och åt hvilka förmodligen
vågrörelsen gifvit denna form. Stundom har jag äfven sett
sådana strimlor bestående af en lös issörja, liknande
halfsmält snö och hvilken förmodligen äfvenledes utgör
ett moment i ismassomas bildning, likasom de små runda
isskifvorna, ehuru jag ej kunnat utröna det förhållande
i hvilket den möjligen står till dessa eller på hvad sätt
den vidare tillvexerSåsom bekant här prof. Edlund publicerat några uppsatser om
isbildningen i hafvet, i hvilka han påvisar, att denna, i strid med
förut derom gällande theorier, till största delen försiggår på djupet,
ett förhållande, hvilket icke heller hade undgått ishafsfararnes
uppmärksamhet. Tyvärr kom den af dessa uppsatser, som vid min
afresa blifvit publicerad, först efter hemkomsten mig i händerna.
De olika slag af «bottenis», hvilka prof. Edlund omtalar, erinra så
fullständigt om de ofvan berörda isformerna, att det icke kan vara
tvifvel underkastadt, att ett liknande isbildningssätt häruppe i största
utsträckning förekommer. . På eftermiddagen passerade vi
åter »udden»; anmärkningsvärdt är att den så långt
fram på året ännu ligger så ostligt (efter sannolikhetsberäkning 
på halftredje grad O. L.), då den vanligen
annars vid denna tid har ryckt ett godt stycke
vestligare. I kanten af isen, som här tycktes vara ganska
packad, sågos en hel mängd fartyg liggande i fångst
helt nära hvarandra; de hade mycket folk på isen,
hvilket tillika med de öfverallt svajande röda flaggorna
gaf den lifligaste anblick och nästan framkallade tanken
på någon festlighet, hvartill man af dagen — Christi
himmelfärdsdag — hemtat sig anledning. Då så många
redan lågo samlade på en punkt, ansågs det emellertid
ej mödan värdt att öka deras antal, hvarföre Jan Mayen,
åtföljd af ett par andra fartyg, fortsatte sin väg, på
något afstånd följande norra kanten af packisen.

Den 15 Maj.  Ropet »säl på isen» ljöd i dag ånyo
från tunnan och tillägget »i otalig mängd» förändrade
ögonblickligen vår kurs, hvilken åter sattes rakt på isen.
Denna var, äfven sedan vi kommit ett stycke längre in,
föga tät, och flere af manskapet förklarade också,
välförståendes utom hörhåll för kaptenen, hvilken begifvit
sig upp i tunnan för att närmare pröfva uppgiftens 
riktighet, att de ej ämnade våga lifvet på densamma, utan
att båtarne skulle sättas ut, ett yttrande som hos andra
mera oförskräckta endast framkallade ett föraktligt
leende. I sjelfva verket erbjödo också i början de breda
vattenfåror, som här och der bugtade sig fram, och det
murkna utseendet hos en del af isstyckena en något
betänklig anblick, som väl kunde afskräcka män med
mindre bekymmerslöshet för faran, än flertalet af dessa
härdade fångstmän hunnit förvärfva sig. Efter en stund
kom en stor isbjörn, den förstå jag under min resa sett,
i sakta mak gående förbi fartyget på ej långt afstånd,
dock utom skotthåll. Allt emellanåt stannade han och
sträckte sin svarta nos vädrande upp i vinden.
Sysselsatt med förberedelserna till ett rikligare byte, lemnade
man honom dock oantastad, och jag fick således åtnöja
mig med att följa det stolta djuret med kikaren, så
länge han ännu var synlig. Då vi för närvarande
befinna oss på åtminstone 50 geografiska mils afstånd från
Jan Mayen, vårt närmaste land, så får man häraf ett
begrepp om de långväga vandringar, hvilka isbjörnen
frivilligt eller ofrivilligt företager på isen.

Snart kunde man från däcket se sälen, som låg i
en mycket lång linea på den flata isen. Vid första
anblicken såg det ut som ett långt mörkt streck, draget
utefter halfva horizonten; i kikaren upplöstes detta i
oräkneliga svarta punkter. Utan fara för öfverdrift
kunde antalet uppskattas till flere tusenden. Så
öfverväldigande trädde mig aldrig lifvets fullhet för ögonen
som i dessa hopade massor, hvilka jag häpnande
betraktade utan att derifrån kunna på länge lösrycka
mina blickar.


Isen blef nu något tätare; vid kommandoropet »alle
man på isen» skyndade manskapet, utan att någon
invändning vidare afhördes, ned på densamma, skyttarne
med sina bössor, de öfriga med selarna bundna om
lifvet. Alla tycktes de för den syn som utbredde sig
framför oss förgäta allt annat, och klängande om
hvarandra nedför de utmed fartygets sidor uthängda
repstegarne gaf man sig knappast tid att afvakta
annalkandet af något isstycke, som syntes utlofva tillräcklig
bärighet. Fattande en ishacka, slöt jag mig i all hast
till tåget. Det bar af med en fart, som snart
gjorde den tjocka pelsrocken besvärlig. Isen befanns
här ej särdeles beqvämlig; de större flaken omkring
6—8 alnar i diameter, bildade af mindre, som skjutits
öfver hvarandra och frusit tillsammans; deremellan
smärre, som gungade under foten och ofta vid den hastiga
beröringen helt och hållet öfversköljdes af Vattnet.
Stundom satte en hög sjö in; isen böljade och ett eget ljud
hördes vid det flaken stötte emot hvarandra; nästan
hissnande kände man sig upplyftas af den kommande
vågen. Manskapet utbredde sig på en lång linea,
skyttarne något framom de andra. Då vi kommit närmare,
fingo dessa befallning att stå stilla, skyttarne nalkades
försigtigt inom håll, och snart dånade skott öfver isen.
Det blef rörlighet i massorna; enskildhetema förmådde
dock icke ögat följa i den förvirrande mångfalden af
detta brokiga hvimmel. Sälarne, sannolikt kort förut
jagade, befunnos vara ganska skygga; dessutom var
vädret ej heller det lämpligaste, ty himlen var mulen
och då och då föll det något snö. De uppskrämda
djuren störtade, då inga större isstycken funnos, bakom
hvilka skyttarne kunnat dölja sig, om hvarandra i vattnet.
Allt mer och mer förtunnades deras linea och vek
tillbaka; efter en eller annan timme bestod den endast af
de längst bort liggande. Utbytet kunde således ej på långt
när blifva så stort, som den ofantliga massan tycktes
lofva. Allteftersom skyttarne gingo framåt, följde folket
efter, afflådde skinnen och släpade dem ombord. Då
fartyget låg temligen nära, drogos de ej såsom vanligt
först i hög. Dessutom funnos knappt några isflak
härtill lämpliga.

Det hela var en tafla af egendomligaste slag. Isen
här och der fläckad af blod; deröfver den molndigra
himmelen; de otaliga sälarne i fjerran försvinnande
såsom svarta punkter; de alltmera aflägset dånande
skotten; manskapet i olika grupper, än sysslande med att
flå de fälda, än dragande skinnen öfver isen. Måsarne,
väntande på rof, flögo skriande omkring; högt öfver de
andras ljöd gråmåsens läte, blott stormfogeln strök mörk
och tigande tätt öfver isen, mellan hvilken här och der
ett nyfiket och förskräckt sälhufvud tittade upp.

En tilltagande snötjocka, som stundtals bortskymde
fartyget, förmådde mig slutligen att vända tillbaka; den
väg jag hade att gå var betecknad af en blodig
strimma, som de framsläpade skinnen lemnat efter sig på
isens tunna snöbeklädnad.

Dagens »fall» var, bland en sådan massa djur, ett af
de sämsta, ty då fångsten på aftonen sammanräknades,
befanns den endast uppgå till omkring 60 stycken.

Hvad björnen angår, så såg kaptenen från tunnan,
hurusom han från Starkodder, vår gamle bekante från
fångenskapen, hvilken efter oss styrde in i isen, blef
helsad med ett par skott, hvilkas smällar hade den
verkan att han i galopp försvann öfver isen.

Den 17 Maj.  Allt sedan i förrgår hafva vi legat
fast i isen, ur hvilken vi dock i dag åter lyckats komma
någorlunda loss och hvarifrån vi nu styra tillbaka österut.
Manskapet har med anledning af dagen — årsdagen af
norska konstitutionen — fått extra förplägning; förut
dansa ett par utklädde matroser en af de egendomliga
norska folkdanserna efter klangen af en gnällande violin.

På stora sträckningar har isen visat sig ganska
starkt brunfärgad i kanterna, ett förhållande som jag
äfven någon gång förat iakttagit, ehuru icke i den
utsträckning som nu. Något deraf blef upphemtadt till
undersökning. Smält i ett glas lemnade den ett tjockt
brunt grums på bottnen, hvars beskaffenhet dock under
loupen icke lät sig närmare urskilja. I saknad af
mikroskop kunde det således icke afgöras, om färgen
härrörde af mikroskopiska djur eller af någon annan
orsakUnder sin resa till södra polarhafvet har Sir James Ross iakttagit
en liknande färgning af isen, hvilken efter Ehrenbergs sedermera
verkstälda undersökning berodde på närvaron af en otalig mängd
mikroskopiska kisel- och kalkskaliga organismer. Ett liknande
förhållande låg utan tvifvel äfven här till grund. Af de under
Spetsbergsexpeditionen verkstälda djuplodningar erfara vi, att hafsbottnen
är betäckt med ett lager, bildadt af sådana mikroskopiska skal. . Vattnet emellan isen tycktes dock vara alldeles
rent, hvilket likväl är af föga betydelse, då isen allt för
väl kunnat emottaga denna färgningspå något annat ställe.

Den 21 Maj.  73° 32′ N. Br. Vår befrielse ur isen
blef af kort varaktighet, ty redan följande dag lågo vi
åter fast i samma packa, blott ett stycke längre i
lä. Ströftåg på isen — hvilken äfven här visar samma
brunfärgning — bringa någon omvexling i skeppslefnadens 
tröttande enformighet. Tvenne snösparfvar qvittra
sedan, ett par dagar åter omkring oss och göra stundom 
besök ombord. Alltsedan vi första gången, i början
af April, träffade snösparfven bland isen, har jag
esomoftast på soliga dagar fått höra dess välljudande
sång. Anmärkningsvärdt är att flyttningen, förmodligen
gällande östra Grönland, företages på så skilda tider,
ty något längre uppehåll bland dessa ismassor synes
knappast vara möjligt för en frö- och insektätande fogel,
ehuru äfven fastlandet, der snön till största delen ännu
täcker markens små förvissnade växter, endast kan hafva
föga att erbjuda.

På morgonen harpunerades en »haakjæring» — 
Ishafvets haj (Scymnus borealis) — som blef synlig i
vattenbrynet. Den befanns hafva slukat tvenne sälungar
med hull och hår, af hvilka den ena var hvitullig.
Antingen måste denne af våda kommit i vattnet eller
också har hajen neddragit honom från isen. I sjelfva
verket berättar man sig också hafva sett hajen sträcka
sig ur vattnet efter afspäckade sälkroppar, som legat
vid kanten af ett isflak. Efter en stund blef ännu en
harpunerad, som höll nära 13 fot i längd, och hvilken
med mycket besvär blef upphalad på däck, på det att
jag skulle få undersöka och afteckna honom. Qvarliggande 
här större delen af dagen gjorde han, trots de
misshandlingar för hvilka han var utsatt, föga annat
väsen af sig, än att han allt emellanåt slog med stjerten
i däcket eller öppnade sitt välbeväpnade gap, i hvilket
en af matrqserna passade på att sätta ett vedträd upp
och ned och hvari man sedan täflade att insticka sina
händer. Ytterst trög, visade han sig ej mindre
seglifvad, ty ännu sedan han blifvit uppskuren och lefvern
uttagen, fortfor han att länge visa tecken till lif.
Muskelcontractionerna visade äfven på lösskurna delar en
anmärkningsvärd långvarighet; ännu i spritburken
sammandrog sig hjertat en stund, och ett stort stycke, som
blifvit skuret ur hans sida och på en grof jernkrok
nedsänkt i sjön till lockbete för andra, fortfor länge
att ordentligt vrida sig i vattnet.

Lefvern, som utgjorde en god halftunna, värderas
såsom lemnande mycken och fin tran. Haakjæringen är
dock icke häruppe föremål för någon regelbunden fångst,
utan denna sker endast tillfälligtvis. Någon annan fisk
har jag hvarken sett eller fått underrättelse om häruppe,
utom att man någon gång skall hafva funnit sill i magen
på en säl. Alla de undersökningar jag, så ofta tillfälle
erbjudit sig, i sistnämnda afseende verkställt, hafva icke
lemnat något tillfredställande resultat, då ventrikeln
städse befunnits tom, och den frågan, hvaraf de oerhörda
massorna af säl under sitt uppehåll härstädes egentligen
lefva, qvarstår alltjemt obesvarad. Hum mycket man
än vill skrifva på räkningen af en särdeles utvecklad
digestionsförmåga, så synes mig detta faktum härigenom
icke tillräckligt förklaradt, såvida icke deras föda,
likasom t. ex. Grönlandshvalens, är af den beskaffenhet att
den endast kan erfordra mycket kort tid för att blifva
fullständigt digererad och icke innehåller några mera
resistenta beståndsdelar. Smärre crustaceer finnas
visserligen i vattenytan, ehuruväl icke i någon synbar
mängd. Att sälen under denna långa tid — omkring
2—3 månader — då den dessutom har sitt yngel att
uppföda, skulle endast lefva på hullet, är naturligtvis
icke tänkbart, ehuru den i sjelfva verket vid slutet af
fångsttiden är särdeles mager och endast lemnar
obetydligt späck mot förut.

De ljusa nätterna erbjuda nu det egendomliga behag,
som i dessa latituder åtföljer den framskridande
årstiden — våren skulle den heta, om denna icke visade
sig endast på himlen, hvilken den med sitt dröjande
ljus färgar — och som gör att man först sent kan
besluta sig för att söka hvilan. Det flacka, monotona
isfältet, till största delen endast bestående af mindre
sammanpackade isstycken, har visserligen ingenting
tilltalande och verkar endast genom sin vidsträckthet
imponerande, men den dämpade dager, som den låga solen
genom de skymassor bakom hvilka den döljer sig, nu
nedgjuter deröfver, och den stillhet, som herrskar
rundtomkring, förlänar omgifningen något upphöjdt och
fridfullt, för hvilket det afskräckande i ökenbilden helt och
hållet försvinner. Försänkande sig i denna
ensamhetskänsla, som häruppe har en makt, om hvilken man i en
af menniskohand berörd natur icke kan göra sig en
föreställning, och som i den djupa tystnaden finner
ständig näring, skådar man ut i en rymd, åt hvilken
inbillningen, fri från alla hindrande skrankor, ger en
utsläckning i det oändliga.

Den 22 Maj.  Haakjæringarne tyckas på den plats
hvarest vi nu befinna oss vara ganska talrika, ty flera
hafva blifvit sedda i vattnet, och i dag blef ytterligare
en fångad. Träffad af harpunen qvarstod han orörlig
på samma plats, hvilket gifver ett talande bevis på dessa
djurs ytterliga okänslighet och tröghet. Magen innehöll
ett stycke hvalspäck jemte dithörande hudbit. Scoresby
omtalar också hajen såsom en af hvalens fiender och
beskrifver huru han sliter stycken af ett menniskohufvuds 
storlek ur dennes kropp. På ögat af såväl detta
som de båda andra exemplaren hade en Lærneid satt
sig fast, hvilken Scoresby beskrifvit och afbildat såsom
en beståndsdel af sjelfva ögat.

Isen har nu ändtligen börjat lossna något;
mångenstädes visar den sig också ganska bräcklig och mör,
ehuru höjningen i temperaturen varit föga märkbar.
Aftnar och morgnar står thermometern ännu åtminstone
en eller annan grad under fryspunkten; vid middagen
har den sedan medlet af denna månad blott en enda
gång visat + 3° R. Vid middagstiden varpades far†yget
ett stycke framåt genom isen, ur hvilken vi kort derpå
lyckades alldeles befria oss efter flere dagars fångenskap.
Fångsten, med hvilken man detta år varit föga lycklig,
kan nu betraktas såsom i det närmaste afslutad; utom
det att sälen nu hunnit blifva så skygg, att man
näppeligen längre kommer den inom skotthåll, och dess
tilltagande magerhet dessutom gifver den ett långt mindre
värde, göra de vid denna årstid så vanliga dimmorna
det allt svårare att uppsöka den, på samma gång som
de omöjliggöra seglingen i isen.

Den 25 Maj.  Den starka sydost, som under de
föregående dagarne herrskat, har i dag vridit sig från O.
till O.N.O. hvilken nu vuxit nästan ända till storm
och i allt djupare tonarter brusar genomacklingen.
Mörka skyar jaga i ilande fart undan för vinden; sjön
går mycket hög och spolar den ena vattenmassan efter
den andra öfver däcket, hvilket trots detta erbjuder en
behagligare vistelseort än kajutan, förmörkad genom
den öfver skylightet utspända pressenningen och
uppfyld af rök vid hvarje försök att uppvärma kaminen.
Den starka slingringen gör dock, att man nästan
beständigt måste fasthålla sig för att icke falla ned i lä.
Blott spridda och söndersmulade isstycken synas 
omkring oss. De solglimtar, som allt emellanåt falla öfver
det upprörda hafvet, upplysa en scen af en högst
storartad verkan. På eftermiddagen dref ett »knä» förbi,
som förmodades tillhöra en förlist Spetsbergsjakt. Drifved 
synes också understundom efter kaptenens berättelse.

Gårdagen hade vi besök af kaptenen på »Marie»,
det andra af de under holländsk flagg seglande norska
fartygen. Han omtalade, att Nordpol, hvilken var ett
af de fartyg som lågo i fångst då vi den 14:de passerade
udden, derstädes förlorat en man på isen. Trött efter
arbetet vid fångsten hade han stannat efter sina
kamrater på ringa afstånd från fartyget, och då dessa efter
en kort stund återvände funno de honom, insvept i ett
sälskinn, liggande död på isen. Då thermometern på
Jan Mayens däck denna dag icke visade lägre än —
3,5° R., så synes kölden, om den också bland isen varit
ett par grader starkare, icke härvid ensamt varit verkande.

Den 26 Maj.  73° 12 N. Br., 0° 8′ V. L. Ännu
befinna vi oss i den norr om udden inskärande öppna
bugten, den af sälfångarne så kallade bayisbugten, hvars
bredd man uppgifvit till ungefär 40 à 50 mil. Huru
uppkomsten af denna breda öppning i isen skall kunna
förklaras, är svårt att inse, såvida den ej är beroende
af en i vestlig riktning löpande varmare strömning,
ehuru man i sjelfva verket ej här känner någon annan
ström än den kalla sydvest-strömmen. Vattnet visar ej
någon olika färgning mot förut; sedt genom roderöppningen 
har det den djupblå färg, som jag städse
häruppe iakttagit. En »tjufjo» (Lestris parasitica) visade
sig för första gången, likasom för några dagar sedan en
lunnefogel (Mormon arcticus), foglar hvilka annars ej
pläga vara synliga på så långt afstånd från land. På
eftermiddagen vände vi och styrde bidevind tillbaka till
udden, hvilken utsträcker sig några mil i ostlig riktning.

Den 29 Maj.  72° 20′ N. Br., 2° 50′ V. L. Den täta
dimma, af hvilken vi under de föregående dagarne varit
inhöljda, blef på morgonen denna dag glesare; himlen
klarnade åter högre upp och endast ett tunnare
töckenlager hvilade öfver hafsytan. Bankarne vid horizonten
tillkännagåfvo dock, att vi kunde vara beredda på dess
snara återvändande. Under sådana omständigheter, och
då tjockan vid denna årstid ofta kan vara veckor igenom,
förklarade kaptenen, att på något närmande till ön med
dess osäkra farvatten ej vore att tänka. Ett längre
qvardröjande häruppe under afvaktan på bättre väder
ansåg han sig, i betraktande af den dåliga utgången af
fångsten, ej kunna försvara, utan tillkännagaf sin afsigt
att på aftonen denna dag, i fall tjockan då återvändt,
sätta kursen på Norge. På eftermiddagen blef också
tjockan så tät, att man knappast kunde se en eller annan
skeppslängd framför sig, hvarmed också de sista
förhoppningarne på Jan Mayen försvunno.

Under större delen af dagen har det varit nästan
stilla och endast en sakta dyning från sydost har satt
hafsytan i rörelse. Isen hafva vi lemnat bakom oss;
endast några smärre, men af vattnet på det förunderligaste 
sätt tilldanade isstycken äro ännu synliga. Under
den tidigare årstiden har jag aldrig sett den smältande
isen antaga sådana former, i täflande mångfald
Jämställande efterbildningar af den organiska skapelsens
alster. Somliga erinra nästan om en grupp bräkenblad,
andra bära på en liten fot en lång svanhals, försedd
med hufvud och näbb. Jemte de på vattnet simmande
stormfoglarne, försvinnande under dyningen och åter
synliga på ryggen af nästa uppstigande våg, utgöra de
så att säga symbolerna af en natur, från hvilken jag
nu sannolikt för alltid tagit afsked.

Den 31 Maj.  Vi börja nu göra framsteg mot
hemmet — 70:de breddgraden ligger redan bakom oss — och
vädret har åter blifvit behagligare, ehuru tjockan ej
ännu alldeles försvunnit. Ett rörligt djurlif herrskar
omkring oss. Ett starkt plaskande och besättningens
rop vände min uppmärksamhet på en flock »springare»
(Delphinus Delphis?) som sprungo flere alnar upp ur
vattnet i rad efter hvarandra. Skummet flög högt i
vädret, der de åter föllo ned. Knappt slog det samman
öfver den ena, så sköt den närmast efterföljande upp i ett
dristigt språng. Det var en öfver all beskrifning präktig
anblick på den lugna sjön. Måsarne (Larus tridactylus) — 
L. eburneus och glaucus träffas endast i isens
omedelbara närhet — svärma i stora skaror kring fartygets
läsida eller ligga i långa rader på vattnet. Vid
middagstiden kommo 5 stycken näbbhvalar upp i närheten
af fartyget, hvilket de en lång stund beledsagade.

Den 3 Juni.  Värmens tilltagande har nu börjat
blifva märkbart, vid middagstiden i dag visade
thermometern + 6° R. Under de sista dagarne hafva vi haft
ständig motvind och hög sjö, hvilka ännu alltjemt
fortvara. Bramseglen spåras dock ej, såvidt någon möjlighet
finnes att få behålla dem. Vattnet har nu förlorat sin
djupblå färg och antagit en grönaktig. På eftermiddagen 
slog en liten väderdrifven vadare ned ombord
och en stund efteråt syntes en ladusvala, som följde
oss mer än en timme, svärmande om bland måsar och
stormfoglar och ibland pilsnabbt skjutande in öfver
däcket. Hennes qvitter ljöd för mig som 
»Frühlingsaccorden». Stormfoglarne hafva nu, sedan vi hunnit ned
till polcirkeln, blifvit allt sällsyntare och nätterna hafva
äfven börjat blifva något mörkare.

Den 8 Juni.  60° 30′ N. Br. Den ihållande syd- och
syd-sydvest-vinden, som dertill stundom blåst ganska hårdt,
har ändtligen lemnat rum för en mera gynnande.
Ombord har man †räget arbete med att förbättra fartygets
utseende såväl in- som utvändigt efter den hårda
medfart det lidit i isen. Dagarne förflyta under idel
skrapande, fejande och målande. Det är dock ej blott
fartyget som sålunda föryngras; dag efter dag dyker det
ena främmande ansigtet efter det andra upp öfver däck.
Man får betrakta dem en stund, innan man i dessa mer
eller mindre glattrakade fysionomier igenkänner gamla
bekanta. Drägterna äro ej heller de gamla, för ett
hårdare klimat beräknade; fårskinnspelsen här blifvit ersatt
af tröjan eller den blå skjortan, de ludna mössorna af
hvita segelduksmössor med små skärmar af samma tyg.

En fiskarebåt från Bohuslän, sysselsatt med att fiska
långa på Nordsjöbanken, kom denna dag intill fartygets
sida, för att tillbyta sig något fläsk eller kött för sin
fisk. Ett par af dess besättning, på hvars yttre det
hårda lif de förde tydligt nog afspeglade sig, kommo
ombord för bytets afslutande. Helt förvånade öfver att
se så mycket folk på däcket af en brigg och så många
båtar hängande utefter dess sidor, frågade de om har
icke vore mer än en kapten ombord. Efter en stunds
samtal blefvo de affärdade med en sup bränvin. Våra
försök att på egen hand skaffa litet omvexling i skeppskosten 
hafva ej velat lyckas, ty fastän man sedan flera
dagar tillbaka träget sysselsatt sig med försök att »dörja»
makrill och till den ändan låtit ett snöre med en krok
släpa i kölvattnet, har detta fiske i stället för de
efterlängtade makrillerna endast inbringat några knurrhanar.

På aftonen har det åter blifvit fullkomligt stilla;
nisarne leka muntert i vattenbrynet, men ingen fogel
sväfvar öfver den oändliga spegelklara ytan. — — 

Uppehållna af omvexlande stiltje och motiga vindar
ankrade vi ej förrän den 17 Juni i Fredriksvärn. Redan
några dagar förut hade vi sett de norska fjellen blåna
i horizonten, men sedan åter förlorat dem ur sigte.
Den 16:de på aftonen kom lotsen ombord: en
personifikation af den återstälda förbindelsen med den odlade
verlden. Vår sedan några månader lösryckta lilla tråd
sammanknöts nu åter så godt sig göra lät med den
stora härfvan. Ett tillernadt krig med Ryssland för
Finlands återtagande, det stora Amerikanska krigets
fortgång och mera dylikt voro de underrättelser, med
hvilka vår gode lots, hvars »lykke paa Reisen» varit det
sista ord vi togo med oss på affärden till Ishafvet, nu
försökte att åter sätta oss in i händelsernas midt. Det
var afton då vi styrde in i Fredriksvärns hamn. Under
gaffeln svajade flaggan till helsning. När ankarkettingen
rasslade och en plötslig ryckning tillkännagaf, att
ankaret gripit bottnen, fick man med detsamma liksom en
tydlig förnimmelse af att man åter var fästad vid terra
firma, hvilket man nu skyndade att beträda, efter att
på tre och en half månad icke hafva känt det under
fötterna. Det ganska måttliga, för öfrigt af aftonen
ytterligare nedtystade bullret i en liten stad kändes
dock till en början nästan plågsamt för öron, som länge
varit vanda vid tystnaden i en menniskotom natur.

Följande dag afreste jag öfver Sandefjord till
Kristiania. Den omedelbara förflyttningen ur vintren midt
i sommaren, hvars blomstring aldrig förekommit mig
skönare, står ännu som en högtid för min hågkomst, och
omgifningen af all denna rikedom, mot hvilken den
arktiska naturens kalla och döda prakt försjönk till ett
intet, kom mig nästan att glömma, att den resa, som
nu låg bakom mig, hade lemnat den lifligaste af de
önskningar, som vid densamma varit fästade, ouppfyld.

*




VETENSKAPLIGT BIHANG
TILL
SVENSKA SPETSBERGS-EXPEDITIONEN
1864,
AF
A. J. MALMGREN.




BIHANG
till berättelsen om den Svenska expeditionen till Spetsbergen 1864,
af
A. J. Malmgren.


Under samtliga expeditioner, som från Sverige blifvit
afsända till Spetsbergen, hafva deltagarne bemödat sig
att såväl genom insamling af naturalster, som genom
geografiska, fysiska och geologiska iakttagelser bidraga
till spridandet af ett så klart ljus som möjligt öfver
lifvet och naturen i den högsta norden. De rika,
ännu endast delvis bearbetade naturhistoriska
samlingar, som blifvit hemförda, äfvensom de vetenskapliga
afhandlingar, som redan blifvit offentliggjorda, visa, att
dessa bemödanden icke varit utan allt resultat. I viss
mån åtminstone kunna vi numera räkna Spetsbergen
till de i naturhistoriskt hänseende bäst kända länder
på jordklotet. Då detta resultat hufvudsakligast vunnits
genom forskningar under de trenne sednaste
Spetsbergsexpeditionerna, så vore det väl äfven lämpligt att
reseberättelserna afslutades med en lättfattlig
framställning af polarländernas beskaffenhet under äldre, mera
gynnsamma geologiska tidskiften, med en skildring af
deras torftiga men isynnerhet för oss nordboar så 
utomordentligt intressanta flora och af det på en gång
så fattiga och så underbart rika högnordiska djurlifvet.
Det omfång, inom hvilket det varit nödvändigt att
begränsa denna reseskildring, medgifver det dock icke,
och vi se oss derföre nödsakade att i stället hänvisa
läsaren till de nedananförda vetenskapliga afhandlingar,
i hvilka resultaten af de svenska expeditionernas
forskningar finnas nedlagda. Dock tro vi oss, till
ledning för dem som besöka Spetsbergen och icke hafva
tillgång till Vetenskaps-akademiens skrifter, böra bifoga
en något fullständigare förteckning åtminstone på
Spetsbergens däggdjur, foglar, fiskar, insekter och högre
organiserade vexter, d. v. s. på de grupper inom
djur-och vextverlden, hvilka pläga utgöra föremål ej allenast
för den egentliga vetenskapsmannens utan äfven för
jägarens och turistens uppmärksamhet.

I.   Fysik, Geografl och Geodesi.

1.     K. Chydenius: Om den under Svenska
expeditionen till Spetsbergen år 1861 företagna undersökning
af en gradmätnings utförbarhet derstädes (med en karta).

Öfvers. af K. Vet.-Akad. Förh., 1862.  S. 89—111.

2.     K. Chydenius: Bidrag till kännedom om de
jordmagnetiska förhållandena vid Spetsbergen, samlade under
den Svenska expeditionen år 1861.

Öfvers. af K. Vet.-Akad. Förh., 1862.  S. 271—297.

3.     S. Lovén: Om resultaten af de af den Svenska
Spetsbergs-expeditionen 1861 utförda djupdraggningar.

Förhandl. vid de Skandinaviska Naturforskarnes nionde möte 1863.
Stockholm, 1865.  S. 384—386.

4. D. G. Lindhagen: Geografska ortbestämningar
på Spetsbergen af A. E. Nordenskiöld; beräknade och
sammanställde af D. G. Lindhagen. (47 sid.).

K. Vet.-Akad. Handl. B. IV. 1863.

5. N. Dunér och A. E. Nordenskiöld: Anteckningar
till Spetsbergens geografi (15 sid. med en karta) Öfversatt till Engelska under titel: Explanatory remarks in
illustration of a map of Spitsbergen by N. Dunér and A. E.
Nordenskiöld. Stockholm 1865. (23 sid. 8:o)..

K. Vet.-Akad. Handl. B. VI. 1865.

6. N. Dunér och A. E. Nordenskiöld: Förberedande
undersökningar rörande utförbarheten af en gradmätning
på Spetsbergen (15 sid. med en karta).

K. Vet.-Akad. Handl. B. VI. 1866.


II. Geologi.

7. Otto Torell: Bidrag till Spetsbergens molluskfauna, 
jemte en allmän öfversigt af arktiska regionens
naturförhållanden och forntida utbredning I. (154 sid. med
2 taflor).

Akademisk afhandlingFramställd till offentlig granskning vid Universitetet i Lund. . Stockholm, 1859.

8.  C. W. Blomstrand: Geognostiska iakttagelser
under en resa till Spetsbergen (46 sid. med 2 taflor).

K. Vet.-Akad. Handl. B. IV. 1864.

9. A. E. Nordenskiöld: Geografisk och geognostisk
beskrifning af nordöstra delen af Spetsbergen och Hinlopen
Strait (25 sid. med en karta).

K. Vet.-Akad. Handl. B. IV. 1863.

10.     G. Lindström: Om Trias och Jura försteningar
från Spetsbergen (20 sid. med 3 taflor).

K. Vet.-Akad. Handl. B. VI. 1865.

11.     Oswald Heer: Om de af A. E. Nordenskiöld
och C. W. Blomstrand på Spetsbergen upptäckta forntida
vexter.

Öfvers. af K. Vet.-Akad. Förh., 1866.  S. 149—155.

12.     A. E. Nordenskiöld: Utkast till Spetsbergens
geologiÖfversatt till Engelska under titel: Sketch of the Geology of
Spitsbergen, by A. E. Nordenskiöld (with two Maps).  Stockholm, 1867.  (med 2 kartor).

K. Vet.-Akad. Handl. B. VI. 1866.


III.   Zoologi.

Däggdjur.

13.     C. H. Andersén: Om Spetsbergsrenen, Cenus
tarandus, forma Spetsbergensis.

Öfvers. af K. Vet.-Akad. Förh., 1862.  S. 457—461.

14.     A. Quennerstedt: Några anteckningar om
Spetsbergens däggdjur och foglar.

Akademisk Afhandl. Lund, 1862 (33 sid. 8:o).

15.     A. J. Malmgren: Iakttagelser och anteckningar
till Finmarkens och Spetsbergens däggdjurs-fauna.

Öfvers. af K. Vet.-Akad. Förh., 1863.  S. 127—155.

16.     A. J. Malmgren : Om tandbyggnaden hos
hvalrossen (Odobœnus rosmarus L.) och tandombytet hos hans
ofödda unge (med en tafla).

Öfvers. af K. Vet.-Akad. Förh., 1863.  S. 505—522.

Förteckning på Spetsbergens däggdjur:

1.     Ursus maritimus L.    Isbjörn, HvitbjörnVi anföra här, jemte de latinska namnen, äfven de svenska namn
som användas af fångstmännen..

2.     Canis lagopus L.    Fjällräf, Spetsbergsräf.

3.     Odobœnus rosmarus L.    Hvalross.

4.     Cystophora cristata (Erxl.)    Klapmyts.

5.     Phoca barbata Fabr.    Storkobbe, Blåkobbe.

6.     Phoca groenlandica Müll.   Grönlandssäl, Svartsida.

7.     Phoca hispida Erxl.    Stenkobbe.

8.     Cervus tarandus L.    Ren, Spetsbergsren.

9.     Orca gladiator (Desm.) Sund.   Stourvagn, Stourhynning.

10.     Delphinapterus leucas (Pallas).    Hvitfisk.

11.     Monodon monoceros L.    Narhval.

12.     Hyperoodon rostratus (Pontopp.)    Näbbhval.

13.     Balœnoptera gigas Eschr. Slätbak. Liksom
nästföljande i Augusti och September allmän vid Spetsbergens
sydvestra kuster.

14.    Balœnoptera laticeps (J. Gray). Till denna vid
Spetsbergens vestra kust ganska vanliga art anser jag
den af Scoresby skjutna »Balœnoptera rostrata» hafva
hört. Den sistnämnde synes icke förekomma vid
Spetsbergen.

15.     Balœna mysticetus L. Grönlandshval. Den 23
Juni 1864 såg jag ett individ af denna art under 78°
N. Br. i drifis; hafsvattnet hade då den smutsgröna
färg, som anses beteckna den arktiska strömmen. Denna
numera vid Spetsbergen nästan utödda art har såsom
bekant fordom varit ytterst allmän derstädes.

Några franska författare såsom Ch. Martins och Ch.
Grad Ch. Grad: Esquisse physique des Iles Spitsbergen et du Pôle
arctique (avec une carte). Paris 1866.  räkna ännu Arvicola Hudsonius Richardson till
Spetsbergens fauna, ehuru detta djur, såsom jag redan
ådagalagtÖfvers. af K. Vet.-Akad. Förh., 1863. S. 145; Archiv f.
Naturgeschichte Jahrg XXX.  B. I.  S. 85. , aldrig erhållits eller blifvit sedt på
Spetsbergen. Parry uppgifver visserligen att han funnit ett
skelett deraf på isen under 81¾° N. Br., d. v. s. åtminstone
10 sv. mil från spetsbergska ögruppen norrut, men
deraf följer ej att man, tvärtemot all verklig erfarenhet,
skall anse denna eljest circumpolära art tillhöra
Spetsbergsfaunan, ty skelettet kan med polar-drifisen hafva
drifvit långa vägar innan det fanns af Parry. På
Spetsbergen lefver ingen enda gnagare. Icke heller har man
någonsin der funnit Mustela erminea, hvars förekomst
på Spetsbergen Prof. A. Newton sökt göra troligt.
Prof. A. Newton menar nemligen att det djur D:r
Irving såg på Low Island, och hvilket i Phipps’
resebeskrifning (A voyage towards the North Pole
undertaken 1773 by John Phipps. London 1774. S. 56)
beskrifves såsom ett »creature somewhat larger than a
weasel, with short ears, long tail, and skin spotted
white and black», svårligen kan hafva varit annat än
en Mustela erminea L. Jag har sjelf, likasom flere andra
medlemmar af 1861 års expedition, besökt Low Island,
men vi hafva under flerfaldiga utflygter på ön
alldrig funnit spår, som skulle antyda, att hermeliner finnas
derstädes, men väl funno vi der fjellräfvar. Dessa
sistnämnde fälla sin hvita vinterpels i Juli och se medan
drägtombytet försiggår brokiga ut, emedan den nya
sommardrägten, som sticker fram under den hvita, är
svartaktigt blågrå. Den, som sett en i drägtombyte stadd
fjellräf, kan ej ett ögonblick betvifla, att det af D:r
Irving endast flygtigt sedda, hastigt förbiilande djuret
just varit en sådan, ty på den slår Irvings beskrifning
in, men ingalunda på Mustela erminea, som hvarken
har lång svans eller är brokig af svart och hvitt.
Mustela erminea kan så mycket mindre hafva blifvit
ertappad på Spetsbergen, som den icke derstädes kan
få någon föda under vintern, då der icke finnas några
lemlar. Jag tvekar derföre ej att utmönstra den från
Spetsbergens fauna.

